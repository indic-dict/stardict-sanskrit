अ	वर्णमालायां आद्यः वर्णः ह्रस्वः। अस्य उच्चारणस्थानं कण्ठः। ‘अकुह विसर्जनीयानां कण्ठः’ सि०कौ०१०। सः त्रिधा उदात्तः, अनुदात्तः, स्वरितश्च । पुनः प्रत्येकं द्विधा अनुनासिकः, अननुनासिकश्च । एवं षड्विधः ।
अः	(पुं) १.अवति रक्षति । अव(रक्षणे)+डः। अतति सातत्येन तिष्ठति । अत(सातत्यगमने)+डः। १.विष्णुः। २.शिवः। ३.ब्रह्मा । ४.कमठः। ५.अङ्गणम् । ६.युद्धम्,रणम् । ७.गौरवम् । ८.अन्तःपुरम् । ९.कारणम्,हेतुः। १०.भूषणम्,आभरणम् । ११.अङ्घ्रिः,पादः। १२.उमा,पार्वती । १३.इज्या,यागः। ‘अकारो ब्रह्मविष्ण्वीशकमठेष्वङ्गणे रणे । गौरवेऽन्तःपुरे हेतौ भूषणेऽङ्घ्रावुमेज्ययोः’ नानार्थर०। १४.सुखम् । १५.ज्ञानम् । १६.अरातिः,शत्रुः। १७.गिरिः,पर्वतः। १८.भूमिः। १९.द्रुमः,वृक्षः। २०.अलिः,भ्रमरः। २१.मृगः,हरिणः। २२.सिंहः। २३.वराहः। २४.ऋक्षः,भल्लूकः। २५.तरक्षुः। २६.गवयः। २७.कृत्प्रत्ययभेदः। २८.परब्रह्म । (न) अतति सर्वं व्याप्नोति । ‘सुखज्ञानमुमारातिगिरिभूमिद्रुमालिषु । मृगसिंहवराहर्क्षतरक्षुगवयेष्वपि’ रत्न०। (अ)  २९.अभावः। ३०.स्वल्पम्,ई्षत् । ३१.प्रतिषेधः। ३२.अनुकम्पा,दया । ‘अशब्दः स्यादभावेऽपि स्वल्पार्थप्रतिषेधयोः। अनुकम्पायां च तथा वासुदेवे त्वनव्ययः’ मेदिनी । नञः अयम् अकारः षड्विधान् नञर्थान् बोधयति । १.सादृश्यम् । अब्राह्मणः ब्राह्मणसदृशः। २.अभावः। अभोजनं भोजनाभावः। ३.अन्यत्वम् । अनश्वः अश्वभिन्नः ४.अल्पम्,ई्षत् । अनुदरा कन्या अल्पोदरा । ५.अप्राशस्त्यम् । अधनं चर्मधनम् अप्रशस्तधनम् । ६.विरोधः। अधर्मः धर्मविरोधी परापकारः। ‘तत्सादृश्यमभावश्च तदन्यत्वं तदल्पता । अप्राशस्त्यं विरोधश्च नञर्थाः षट् प्रकीर्तिताः’ ।      <br><br>  कृदन्तशब्दैः साकं सामान्यतः नञर्थं बोधयति । यथा- अदग्ध्वा, अपश्यन् ।   विस्मयादिद्योतकम् अव्ययम् यथा (क) ‘अ अवद्यम्’ अत्र दया । (ख) ‘अ पचसि त्वं जाल्म’ अत्र भर्त्सना,निन्दा । (ग) सम्बोधनेऽपि प्रयुज्यते । ‘अ अनन्त’ । (घ) निषेधात्मकम् अव्ययम् अपि भवति ।
अऋणी	(वि) (अऋणिन्) । न ऋणी । ऋकारस्य अत्र व्यञ्जनत्वाभ्युपगमात् न नुट् । नलोपमात्रम् । अधारी,ऋणशून्यः। ‘दिवसस्याष्टमे भागे शाकं पचति यो नरः। अऋणी चाप्रवासी च स वारिचर मोदते’ महाभा०।
अंशः 	(पुं) अंश्यते । अंश(विभाजने)+घञ्(कर्मणि) । ‘अकर्तरि च कारके संज्ञायाम्’ ३.३.१९। १.विभाजनम्,विभागः। ‘सकृदंशो निपतति’ मनुः९.४७। २.वस्तुनः एकदेशः। ‘अंशो विभाजने प्रोक्तः एकदेशोऽपि वस्तुनः’ हैमः। ‘षष्ठांशवृत्तेरपि धर्म एषः’ शाकु०५.४।  ३.अवयवः,शारीरस्य भागः। ‘अंशस्त्ववयवो भागः’ वैज०। ‘ममैवांशो जीवलोके जीवभूतः’ गीता १५.७। ४.कर्मणि अच् । विभाज्यः। ‘द्वावंशौ प्रतिपद्येते विभजन्नात्मनः पिता’ स्मृतिः। ५.सङ्ख्यासूचकाङ्कविभाज्यः। ‘अन्योन्यहाराभिहतौ हरांशौ’ लीला०। ६.वृत्तस्य राशिचक्रस्य च षष्ट्युत्तरशतत्रयधा विभाजकः भागः। ‘अक्षस्यांशाः समाख्याताः षष्ट्युत्तरशतत्रयम्’ -ज्यो०। ७.दायभागः। ‘यदि कुर्यात् समानंशान् पत्न्यः कार्याः समांशिकाः’ याज्ञ०२.११५।   
अंशकः	(पुं) अंश+ कन् । ‘संज्ञायां कन्’ ५.३.७५। १.भागः। ‘त्रिंशांशकस्तथा राशेर्भागः’ -ज्यो०। २.अंशं हारी हरति । अंश+ कन् । ‘अंशं हारी’ ५.२.६९। दायादः,ज्ञातिः। ‘स्यादथांशकः सगन्धज्ञातिदायादाः’ त्रिका०। ३.अल्पार्थे क:। ‘अल्पे’ ५.३.८५। अल्पांशः। (वि) अंश(विभाजने)+ण्वुल् । ‘णुल्तृचौ’ ३.१.१३३। ४.विभाजकः। (स्त्री) अंशिका । (न) अंशकम् । ५.सौरदिनम् । ‘वास्रो व्युष्टांशके दिनम्’ त्रिका०। 
अंशनम्	(न) अंश(विभाजने)+ल्युट् । ’ल्युट्च’ ३.३.११५। विभाजनम्,विभागक्रिया ।
अंशभाक्	(वि) (अंशभाज्) । अंशं भजते । अंश+भज(सेवायाम्)+ण्विः। १.उत्तराधिकारी,दायादः। ‘ भजो ण्विः’ ३.२.७२। ‘प्रातरुत्थाय कुर्वीरन् देवर्षिपितृतर्पणम् । निरुद्धासु न कुर्वीरन्नंशभाक् तत्र सेतुकृत्’ बोधा०प्राय०।
अंशयिता	(वि) (अंशयितृ) । अंश(विभाजने)+णिच्+तृच् । ‘ण्वुल्तृचौ’ ३.१.१३३। विभाजकः। (स्त्री) अंशयित्री । अंशयितृ+ङीप् । ‘ऋन्नेभ्यो डीप्’ ४.१.५।
अंशलः	(वि) अंशं लाति । अंश+ ला(आदाने)+कः। ‘आतो० कः’ ३.२.३। १.भागग्राही,अंशग्राहकः। २.प्रशस्तः अंशः अस्ति अस्य । अंश+लच्(मतुबर्थे) । बलवान् । 
अंशसवर्णनम्	(न) समानः वर्णः। सवर्णः। सवर्ण+णिच्(करणार्थे)+ल्युट्(भावे) । सवर्णनम् । अंशयोः सवर्णनम् । अतुल्यच्छेदयोः अंशयोः समच्छेदकरणम् -गणितम् । 
अंशस्वरः	(पुं) मुख्यस्वरः,मूलस्वरः।
अंशहरः 	(वि) अंशं हरति । अंश+हृञ्(हरणे)+अच् । ‘हरतेरनुद्यमनेऽच्’ ३.२.९। दायभागी । ’पिण्डदोऽशंहरश्चैषां पूर्वाभावे परः परः’ याज्ञ०२.१३२।
अंशहारी 	(वि) (अंशहारिन्) । अंशं हरति । अंश+हृञ्(हरणे)+णिनिः। ‘सुप्यजातौ णिनिः०’ ३.२.७८। दायभागी,अंशहारकः। (स्त्री) अंशहारिणी ।
अंशांशः	(पुं) अंशस्य अंशः| अंशावतारः,दायभागस्य विभागः ।
अंशावतरणम्	(न) अंशस्य अवतरणम् । देवानां स्वस्वभागविशेषेण वासुदेवादिरूपेण पृथिव्याम् आविर्भावेन नरदेहादिग्रहणम् ।
अंशावतारः	(पुं०) अंशस्य अवतारः । आंशिकः अवतारः | 
अंशावतारः	(पुं) अंशस्य अवतारः। देवानां स्वस्वभागविशेषेण वासुदेवादिरूपेण पृथिव्याम् आविर्भावेन नरदेहादिग्रहणम् ।
अंशी	(वि) (अंशिन्) । अंश(विभाजने)+णिनिः। ‘नन्दिग्रहिपचादिभ्यो ल्युणिन्यचः’ ३.१.१३४। अंशकारकः,भागी,अंशयोग्यः। ‘सर्वे वा स्युः समांशिनः’ याज्ञ०२.११४। २. अंशः अस्य अस्ति । अंश+ इनिः(मत्वर्थे) । ‘अत इनिठनौ’ ५.२.११५। अवयवी । ‘अंशिनः स्वांशगात्यन्ताभावं प्रति मृषात्मता’ वेदा०प०। (स्त्री) अंशिनी ।
अंशुः	(पुं) अंश(विभाजने)+कुः। ‘मृगय्वादयश्च’ उ०१.३७। १.किरणः। २.प्रभा,रश्मिः। ‘सूर्यांशुभिर्भिन्नमिवारविन्दम्’ कुमा०१.३२। ३.प्रकाशः। ४.सूत्रस्य सूक्ष्मांशः। ५.वेगः। ६.चन्द्रः,अमृतांशुः। ‘अंशुरब्जारिरमृतांशुः’ वैज०। ७.सूर्यः,चण्डांशुः। ‘चण्डांशुरंशुरंशुमान्’ वैज०। ८.बिन्दुः। ९.सूत्रस्य अग्रम् । १०.वेशः। ११.लेशः। ‘अंशुर्लेशे रवौ रश्मौ’ विश्व:। ‘अंशु: सूर्यादिसूक्ष्मांशे किरणे चण्डदीधितौ’ हैमः।
अंशुकः	(पुं) अंशुः एव । अंशु+कन्(स्वार्थे) ।  १.किरणः। २.प्रभा,रश्मिः। (न) अंशुभिः काशते। अंशु+काशृ(दीप्तौ)+डः। ‘अन्येष्वपि दृश्यते’ ३.२.१०१। ३.सूक्ष्मवस्त्रस्त्रम्,श्लक्ष्णवस्त्रम् । ४.वस्त्रम् । ५.उत्तरीयम् । ‘अंशुकं श्लक्ष्णवस्त्रे स्याद्वस्त्रमात्रोत्तरीययोः’ मेदिनी । ‘यत्रांशुकाक्षेपविलज्जितानां यदृच्छया किं पुरुषाङ्गनानाम्’ कुमा०१.१४। 
अंशुधरः	(पुं) धरति । धृञ्(धारणे)+अच् । ‘नन्दिग्रहि०’ ३.१.१३४। धरः। अंशूनां धरः। १.सूर्यः,रविः। ‘अंशुधरः करांशुर्भा रविः’ त्रिका०। २.किरणधारकः। ३.वेगधारकः। 
अंशुपट्टम्	(न) अंशुना सूक्ष्मसूत्रेण युक्तं पट्टम् । सूक्ष्मसूत्रघटितपट्टवस्त्रम् । ‘श्रीफलैरंशुपट्टानाम्’ विष्णुपु०।
अंशुपतिः	(पुं) अंशूनां पतिः। सूर्यः।
अंशुमती	(स्त्री) अंशु सूक्ष्मं पत्रम् अस्याः। अंशु+मतुप्+ङीप् । सालपर्णीवृक्षः(शालपान्) । ‘विदारिगन्धांशुमती सालपर्णी’ अमरः।
अंशुमत्फला	(स्त्री) अंशुमान् इव रक्तं फलं मोचकम् अस्याः। अंशु+मतुप्+फल+टाप् । कदलीवृक्षः। ‘कदली वारणबुसा रम्भा मोचांशुमत्फला’ अमरः।
अंशुमान्	(पुं) (अंशुमत्) । अंशवः अस्य सन्ति । अंशु+मतुप् । ‘तदस्यास्त्यस्मिन्निति मतुप्’ ५.२.९४। १.सूर्यः,रविः। ‘अंशुधरः करांशुर्भा रविः’ ‘अंशुमानंशुमाली’ त्रिका०। ‘अविभिद्य निशाकृतं तमः प्रभया नांशुमताप्युदीयते’ किरा०२.३६। २.सगरपौत्रः,असमञ्जपुत्रः। ‘सगरस्यासमञ्जस्तु असमञ्जादथांशुमान्’ रामा०१.८.७०। (वि) ३.प्रभायुक्तः। ‘ज्योतिषां रविरंशुमान्’ गीता १०.२१। ४.सूक्ष्माग्रवान्। (स्त्री) अंशुमती । 
अंशुमाला	(स्त्री) अंशूनां माला । किरणमाला,प्रभामण्डलम् ।
अंशुमाली	(पुं) (अंशुमालिन्)। अंशूनां माला अस्ति अस्य । अंशु+माला+ इनिः। ‘व्रीह्यादिभ्यश्च’ ५.२.११६। १.सूर्यः,रविः। ‘अंशुधरः करांशुर्भा रविः’ ‘अंशुमानंशुमाली’ त्रिका०। (वि) २.किरणजालवान् । (स्त्री) अंशुमालिनी । अंशुमालिन्+ङीप् । ‘ऋन्नेभ्यो ङीप्’ ४.१.५।
अंशुलः	(पुं) अंशुः विद्याप्रतिभा अस्ति अस्य । अंशु+लच् । ‘सिध्मादिभ्यश्च’ ५.२.९७। १.मुनिः। २.चाणक्यः। ‘चाणक्यो द्रोमिणोंऽशुलः’ त्रिका०। (वि) अंशुं प्रभां लाति । अंशु+ला(आदाने)+ क:। ‘आतोऽनुपसर्गे क:’ ३.२.३। ३.प्रभायुक्तः,प्रभाग्राहकः।
अंशुहस्तः	(पुं) अंशुः किरणः हस्त: इव जलाद्याकर्षणसाधनं यस्य । सूर्यः। सः सहस्रकिरणरूपैः हस्तैः भूमेः रसापकर्षकः। 
अंसः	(पुं)  अंस्यते समाहन्यते भारादिना । अंस(समाघाते)+घञ्(कर्मणि) । ‘अकर्तरि च कारके संज्ञायाम्’  ३.३.१९। १.विभागः, अंशः। (पुंन) २.स्कन्धः। ‘अंसः स्कन्धे विभागे स्यात्’ हैमः। ‘अंसलम्बिभिरंसलः’ याद०१६.५१।
अंसकूटः	(पुंन) अंसः कूट:  पर्वतशिखरम् इव यस्य | १.ककुत्,ककुदम्,वृषस्कन्धः। ‘अंसकूटस्तु ककुदम्’ हैमः। २.बृहत्स्कन्धः। ‘राजन्योच्चांसकूटक्रथनपटुरणद्धोरधारः कुठारः’ प्रबोधच०१.७।
अंसत्रम्	(न) अंसं त्रायते । अंस+त्रैङ्(पालने)+क:। ‘आतोऽनुपसर्गे क:’ ३.२.३। १.स्कन्धावरकं कवचम् । २.धनुः।
अंसफलकः	(पुं) अंसः फलकः इव । पृष्ठवंशस्य उपरिभागः,फलकः इव विशालः भुजः।
अंसभारः	(पुं)  अंसेन धृतः भारः। स्कन्धधृतभारः।
अंसभारिकः	(वि) अंसभारेण हरति । अंसभार+ष्ठन् । ‘भस्त्रादिभ्य: ष्ठन्’ ४.४.१६। ‘ठस्येक:’ ५.३.५०। स्कन्धे भारवाहक:। (स्त्री) अंसभारिकी । अंसभारिक+ङीष् ।‘षिद्गौरा०’ ४.१.४१।
अंसभारी	(वि) (अंसभारिन्) । अंसभारः अस्मिन् अस्ति । अंसभार+इनिः। ‘अत इनि०’ ५.२.११५। स्कन्धे भारवाहकः। (स्त्री) अंसभारिणी ।
अंसलः	(वि) अंसः अस्य अस्ति । अंस+लच् । ‘वत्सांसाभ्यां कामबले’ ५.२.९८। बलवान्,शक्तिशाली । ‘बलवान् मांसलोंऽसलः’ अमर:।  ‘अंसलम्बिभिरंसलः’ याद०१६.५१। 
अंसविवर्ती	(वि) (अंसविवर्तिन्)। अंसं विवर्तितुं शीलं यस्य। अंस+वि+वृतु(वर्तने)+णिनिः। ‘सुप्यजातौ णिनि०’ ३.२.७८। अंसे विवर्तनशील:। 'मुखमंसविवर्ति पक्ष्मलाक्ष्याः’ शाकु०३.२२।
अंस्यः	(वि) अंसे भवः। अंस+यत् । ‘दिगादिभ्यो यत्’ ४.३.५५। १.स्कन्धभवः। ‘ये अंस्या ये अङ्ग्याः’ ऋक् । २.अंस्यते । अंस(समाघाते)+यत् । ‘अचो यत्’ ३.१.९७। विभाज्यः।
अंहः 	 (न) (अंहस्)। अंहः अंहसी अंहासि। अमति गच्छति प्रायश्चित्तेन । अम(गत्यादौ)+असुन्,हुगागमः। ‘अमेर्हुक्च’ उ०४.२१३। १.पापम्,दुरितम् । ‘अंहोदुरितदृष्कृतम्’  अमरः। ‘सहसा संहतिरंहसां निहन्तुम्’ किरा०५.१७। २.दुःखम् । ३.स्वधर्मत्यागः। ‘लोभोऽनृतं चौर्यमनार्यमंहः' भाग०१.१७.३२। ४.विघ्नः।    
 अंहतिः 	(स्त्री)  हन्ति दुरितम् अनया । हन(हिंसागत्योः)+अतिः,अंहादेशश्च । ‘हन्तेरंह च’ उ०४.६२। १.दानम्,पापनिवारणार्थकं दानम् । २.रोगः। ३.त्यागः। ‘अंहतिस्त्यागरोगयोः’ हैमः। ‘नैनमश्नोत्यंहतिः’ ऋक् १.९४.२।   
अंहती        	(स्त्री) हन्ति दुरितम् अनया । हन(हिंसागत्योः)+अतिः+ङीष् । ‘हन्तेरंह च’  उ०४.६२। ‘बह्वादिभ्यश्च’ ४.१.४५। दानम् ।                                       
अंहस्वान्	(वि) (अंहस्वत् ) । अंहः अस्य अस्ति । अंहस्+मतुप्,मस्य वः। ‘तदस्या० मतुप्’ ५.२.९४। ‘मादुपधायाश्च मतोर्वोऽयवादिभ्यः’ ८.२.९। पापिष्ठः।  
अंहितिः	(स्त्री) अहि(गतौ)+क्तिन् । ‘स्त्रियां क्तिन्’ ३.३.९४। दानम् ।      
अंह्रिः	(पुं)  अंहते गच्छति अनेन । अहि(गतौ)+क्रिन् । ‘वङ्क्र्यादयश्च’ उ०४.६६। १.पादः। २.वृक्षमूलम् । ३.चतुःसङ्ख्या ।
अंह्रिपः	(पुं) अंह्रिभि: मूलैः पिबति । अंह्रि+पा(पाने)+कः। ‘सुपि स्थ:’ ३.२.४। वृक्षः।                                      
अंह्रिस्कन्धः	 (पुं) अंह्रे: पादस्य स्कन्धः इव । १.गुल्फ:। २.कूर्चशिरः,अङ्गुष्ठाङ्गुलिमध्यभागस्य अग्रभाग:। ‘अंह्रिस्कन्धः कूर्चशिरः समे’ हैमः।
अकचः  	(वि) न कचः यस्य । १.केशशून्यः। (पु) अकाय दुःखाय चायते । अक+चायृ(पूजानिशामनयोः)+डः। ‘अन्येष्वपि दृश्यते’ ३.२.१०१। २.केतुग्रहः।   
अकडमम्	(न) अकडम-इत्यादिक्रमेण आद्यकोष्ठादौ वर्णसमुदायः अस्ति अत्र । अकडम+अच् । ग्राह्यगोपालमन्त्रस्य शुभाशुभविचारोपयोगी चक्रभेदः। ‘रेखाद्वये पूर्वपरे मध्येरेखाद्वयं लिखेत् । चतुष्कोणे चतूरेखाऽकडमं चक्रमण्डलम्’ रुद्रयामलः।   
अकथहम् 	 (न) अकथह-इत्यादिवर्णसङ्घक्रमेण वर्णसमुदायः अस्ति अस्मिन् । अकथह+अच् । तन्त्रोक्तमन्त्रग्रहणार्थं तत्तन्मन्त्राणां शुभाशुभविचारोपयोगी चक्रभेदः। ‘वक्षेऽकथहचक्राख्यं सर्वचक्रोत्तमोत्तमम्’,‘चतुरस्रे लिखेद् वर्णान् चतुःकोष्ठसमन्विते । चतुःकोष्ठचतुःकोष्ठचतुर्गृहसमन्वितम् । मन्दिरं षोडशं प्रोक्तं सर्वकर्मार्थसिद्धिदम्’ रुद्रया०।
अकथ्यः 	(वि) न कथ्यः। अवक्तव्यः,अकथनीयः। 
अकनिष्ठः                                 	(वि) न कनिष्ठः। १.कनिष्ठभिन्नः ज्येष्ठः मध्यमादिः। (पुं) अके वेदनिन्दारूपे पापे निष्ठा यस्य । २.बुद्धः।                                                      
अकनिष्ठपः	(पुं) अकनिष्ठान् बुद्धान् पाति । अकनिष्ठ+पा+क:। ‘आतोऽनुपसर्गे क:’  ३.२.३। १.बुद्धाधिपभेदः। (वि) २.कनिष्ठभिन्नपालकः।  
अकन्या	(स्त्री) न कन्या । कुमारीभिन्ना । ‘अकन्येति तु यः कन्यां ब्रूयाद्द्वेषेण मानवः। स शतं प्राप्नुयाद् दण्डम्’ मनुः८.२२५।
अकम्	(न) न कं सुखम् । १.दुःखम् । (वि) न कं सुखं यस्मात् । २.पापम्। ‘अकं पापदुःखयोः’  मेदिनी । ३.न कं यस्य । सुखरहितः।
अकम्पनः	(वि) न कम्पनं यस्य । १.कम्पनरहितः। (पुं) २.राक्षसभेदः। (न)  न कम्पनम् । ३.कम्पनाभावः।
अकम्पितः	(वि) न कम्पितः। १.कम्परहितः। ‘असन्दिग्धान् स्वरान् ब्रूयादविकृष्टानकम्पितान्’  ऋक्प्राति०। २.न कम्पितं चित्तचाञ्चल्यं यस्य । स्थिरमनस्कः। (पुं) ३.बौद्धगणाधिपभेदः। ‘एकादश गणाधिपाः’ ‘मण्डितमौर्यपुत्रावकम्पितः’ हैमः।
अकरः**मा०१४	(वि) न करः यस्य । १.हस्तरहितः। २.करमुक्तः,शुल्करहितः। ३.न करोति । डु कृञ्(करणे) + अच् । 'नन्दिग्रहिपचादिभ्यो ल्युणिन्यच:'   ३.१.१३४। अकर्मण्यः,निष्क्रियः। (स्त्री) अकरा । अकं दुःखं सेवनात् लोकानां राति गृह्णाति नाशयति । 
        अकरणम् 	अक+रा(आदाने)+क:। ‘आतोऽनुपसर्गे क:’  ३.२.३। ४. आमलकी । (न) न करणम् । १.क्रियाऽभावः -न्या०। २.निवृत्तिः। ‘अकरणे प्रत्यवायानुबन्धित्वं नित्यत्वम्’  मी०। (पु)  न करणम् अस्य । ३.देहेन्द्रियशून्यः परमात्मा । 
अकरणिः 	(स्त्री) न करणिः। न+डु कृञ्(करणे)+अनिः। ‘आक्रोशे नञ्यनिः’ ३.३.११२। शापः। ‘अकरणिरित्यादयः शापे’ अमरः। ‘तस्याकरणिरेवास्तु’ ।
अकरुणः	(वि) न करुणा यस्य । १.दयाशून्यः। २.दैन्यरहितः। 
अक्षि	(न) अक्षि अक्षिणी अक्षीणि | अश्नुते विषयान् । अश्नू(व्याप्तौ)+क्सि: । ‘अशेर्नित्’ उ०३.१५६। १.नेत्रम् । ‘नेत्रमीक्षणं चक्षुरक्षिणी’  अमर:। बहुव्रीहौ समासान्ते षच् । पुण्डरीके इव अक्षिणी यस्य । पुण्डरीकाक्षः। पुण्डरीकाक्षि+षच् । ‘बहुव्रीहौ सक्थ्यक्ष्णोः षच्’ ५.४.११४। २.द्विसङ्ख्या ।
अक्षिकः       	(पु) अक्षाय चक्रावयवाय हितः। अक्ष+ठन् । रञ्जनवृक्षः। अक्षिकम्पः (पु) अक्ष्ण: कम्प:। नेत्रस्फुरणम् । ‘जनता प्रेक्ष्य सादृश्यं नाक्षिकम्पं व्यतिष्ठत’  रघुः१५.६७।
अक्षिकूटकम्	(न) अक्ष्ण:  कूटकम् । नेत्रगोलकम्, इषीका । ‘इषीका त्वक्षिकूटकम्’  अमर:।
अक्षिगतः	(वि) अक्ष्णि अक्षिविषयं गत:  सर्वदा भावनावशात् असन्निकृष्टोऽपि उपस्थित:  इव । १. द्वेष्य:, शत्रु: । ‘द्वेष्यस्त्वक्षिगतोऽनिष्ट:’  वैज०। २. नेत्रगोचर:,चक्षुःसन्निकृष्टः। ‘न विभावयत्यक्षिगतामपि’  माघ: ९.८१।
अक्षिगोलः   	(पुं) अक्ष्ण: गोल:। नेत्रतारा, कनीनिका । अक्षिभेषजः (पु) अक्ष्णः भेषजः। नेत्ररोगनिवारकः पट्टिकालोध्रवृक्षः। (न)  अक्ष्णः भेषजम् औषधम् । २.नेत्रौषधम् ।
अक्षिभुवम् 	(न) भ्रुवौ च अक्षिणी च समाहारः। भ्रूनेत्रसङ्घातः। ‘सौमित्रिरक्षिभ्रुवमुज्जिहान’ भट्टिः।
अक्षिविकूणितम्        अक्षीवः	(न) अक्ष्ण: विकूणितम् । अर्धनिमीलितनेत्राभ्यां निरीक्षणम् । कटाक्ष:, अपाङ्गदृष्टि:। ‘कटाक्षोऽक्क्षिविकूणितम्’ हैमः।                        (पु) न क्षीवति माद्यति अनेन । न+क्षीवृ(मदे)+अच् । ‘नन्दिग्रहि०’ ३.१.१३८। १.शोभाञ्जनवृक्ष:,शिग्रुः। (न) २.वशिरं, समुद्रलवणम् । (वि) न क्षीवः मत्तः। ३. मदरहित:। ‘अक्षीवं वशिरे शिग्रौ नाऽमत्तेऽभिधेयवत्’   मेदिनी । बान्तः अयम् इति अन्ये ।
अक्षुण्ण:	(वि) न क्षुण्ण:। १.अचूर्णित:। २.अच्छिन्न:,अखण्डितः। ‘अक्षुण्णो॓ऽनुनयः प्रसन्नदयितादृष्टस्य पुष्णातु वः’ वेणी १.२। ३.अविदारित:। ४.  अनभ्यस्त:। ‘अभीक्ष्णमक्षुण्णतयातिदुर्गमम्’  माघः१.३२।
अक्षुद्र:	(वि) न क्षुद्र:। १.महाकार:। २.गम्भीर:,अनीच:। ‘अक्षुद्रगतिशालिन्यो:’  याद०१.३२।
अक्षुब्ध:	(वि) न क्षुब्ध:। क्षोभरहित:,अक्षोभितः।
अक्षेत्रम्	(न) न अप्रशस्तं क्षेत्रम् । १.अयोग्या भूमि:। २.सस्यानुत्पादिका भूमि:। ‘अक्षेत्रे बीजमुत्सृष्टमन्तरैव विनश्यति’  पुरा०। ३.उपदेशानर्ह:  शिष्यः। ४. दानादिषु अपात्रम् ।
अक्षेत्रवित्                            अक्षेत्री	(वि) (क्षेत्रविद्)। क्षेत्रं देहतत्त्वं तत्वतः न वेत्ति जानाति । न+क्षेत्र+विद(ज्ञाने)+क्विप् । क्षेत्रतत्वानभिज्ञः,आत्मत्वेन देहाभिमानी जीवः। ‘अक्षेत्रविद् क्ष्रेत्रमिदं ह्यप्राट् प्रैति’ ऋक् ।                            (वि) (अक्षेत्रिन्)। क्षेत्रं सस्योत्पत्तिस्थानं कलत्रं वा अस्ति अस्य । क्षेत्र+इनिः। न क्षेत्री । १.भूरहित:। २.पत्नीरहितः। ‘येऽक्षेत्रिणो बीजवन्त:  परक्षेत्रे प्रवापिन:’ स्मृति:।
अक्षोटः                        	(पुं) अक्षस्य विभीतकस्य इव ओटानि पर्णानि अस्य । पर्वतपीलुवृक्ष:,कर्परालः(आखरोट)। ‘अक्षोटकर्परालौ द्वौ’ अमर:।            अक्षोडः (पु) अक्षः विभीतकः इव ओडति पर्णैः संहन्यते । अक्ष+उड+अच् वा । पर्वतपीलुवृक्षः। 
अक्षोभ:	(वि) नास्ति क्षोभ: यस्य । १.क्षोभरहित:,उद्वेगरहित:। (पुं) २.गजबन्धनस्तम्भ:। ‘अक्षोभः प्रारब्धिर्गजबन्धनी’ त्रिका०।
अक्षोभ्य:	(वि) क्षोभ्यते विचाल्यते । क्षुभ(सञ्चलने)+णिच्+ण्यत् । ‘ऋहलोर्ण्यत्’  ३.१.१२४। न क्षोभ्य:। १.प्रशान्त:,कम्पयितुम् अशक्य: । ‘अक्षोभ्य: स नवोऽप्यासीद् दृढमूल इव द्रुम:’  रघुः१७.४४। (पु) २.बुद्धदेव:। ३. अक्षोभ्यमुनि: । ‘अक्षोभ्योऽस्या ऋषिः प्रोक्तः’ तन्त्रम् । 
अक्षौहिणी	(स्त्री) ऊहः समूहः सविकल्पकज्ञानं वा अस्याम् अस्ति । ऊह+इनिः+ङीप् । ‘अत इनि०’ ५.२.११५। अक्षाणां रथानाम् इन्द्रियाणां वा ऊहिनी । वृद्धि:, णत्वम् । ‘अक्षादूहिन्यामुपसङ्ख्यानम्’ वा०६.१.८९। ‘पूर्वपदात्०’ ८.४.६। रथगजतुरङ्गपदातिसंख्याविशेषान्वितः सेनासमूहः। अस्याम् २१८७० रथाः, २१८७० गजाः, ६५६१० अश्वाः, १०९३५० पदातयः च, समुदायेन तु २१८७००। ‘अक्षोयिण्यामित्यधिकैः सप्तत्या चाष्टभिः शतैः । संयुक्तानि सहस्राणि गजानामेकविंशतिः॥ एवमेव रथानां तु सङ्ख्यानं कीर्तितं बुधैः। पञ्चषष्टिः सहस्राणि षट् शतानि दशैव तु ॥ सङ्ख्यातास्तुरगास्तज्ज्ञैर्विना रथ्यतुरङ्गमैः। नॄणां शतसहस्रं तु सहस्राणि नवैव तु ॥ शतानि त्रीणि चान्यानि पञ्चाशच्च पदातयः’ । ‘अक्षौहिण्य इति प्रोक्तं यत्त्वया सूतनन्दन’  महाभा०१।
अक्ष्णम्	(न) अश्नुते व्याप्नोति । अशू(व्याप्तौ)+क्स्नः। ‘कृत्यशुभ्यां क्स्नः’ उ०३.१७। १.काल:। (वि) २.अखण्ड:,व्यापकः। ‘अक्ष्णया दक्षिणेंऽसे’ श्रुतिः।
अखण्डः	(वि) खण्ड्यते । खडि(भेदने)+घञ् । ‘अकर्तरि०’ ३.३.१९। न खण्ड:। १. सम्पूर्ण: ,समग्र:। ‘समग्रं सकलं पूर्णमखण्डम्’ अमरः। ‘अखण्डं पुण्यानां फलमिव च तद्रूपमनघम्’ शाकु०२.१०। (क्रि.वि) २.निरन्तरम्, अविरामम् । ‘अखण्डमाखण्डलतुल्यधामभि:’ किरा०१.२२। 
अखण्डितः	(वि) न खण्डितः। १.परिपूर्णः। २.विघ्नरहितः, निरन्तरायः। ‘अखण्डितं प्रेम लभस्व पत्यु:’ कुमा०७.२८।
अखातः          	(वि) न खात: । १.खातभिन्नः। ‘खातमखातमुतसक्तम्’ श्रुतिः। (पुं.न) २.देवद्वारस्थजलाशयः। ३.अकृत्रिमजलाशयः,देवखातकम् । ‘अखातं देवखातकम्’ अमरः।                                                  अखाद्यः (वि) न खाद्यः। १.अभक्ष्यः,खादनानर्हः गोमांसादिः। २.भक्यभिन्नः। 
अखिन्नः              	 (वि) न खिन्नः। १.क्लेशरहितः। ‘मखेष्वखिन्नोऽनुमतः पुरोधसा’ किरा०१.२२। २.अक्लिष्टः,अनायाससाध्यः।                                   अखिलः (वि) न खिलम् अवशिष्टम् अस्य । १.सम्पूर्णः,समस्तः। ‘कृत्स्नं समस्तनिखिलाखिलानि’ अमर:। ‘तेन सिंहासनं पित्र्यमखिलं चारिमण्डलम्’  रघुः४.४। (स्त्री) अखिला । खिल्यते कणशः आदीयते । खिल(उञ्छे)+घञ् । ‘हलश्च’ ३.३.१२१। न खिला । २.अनूषरक्षेत्रम्, कृष्टभूम्यादिः। ‘न निशाखिलयाऽपि वापिका प्रससाद गृहिलेव मानिनी’ नैष०२.७७। 
अखेटिक:       	(पुं)  न खेटति अस्मात् । न+खिट(भये)+षिकन् । १. वृक्षः २.न खिटति । मृगयाकुक्कुरः ।                                            अख्यातः (वि) न ख्यातः । अख्यातिविशिष्टः,अप्रसिद्धः।                   
अग:	(पुं)  न गच्छति । न+गम्लृ(गतौ)+ड:। ‘अन्यत्रापि०’ वा०३.२.४८। १.वृक्ष:,महीरुहः। २.पर्वत:,शैलः। ‘भग्नो निवासोऽयमिहास्य पुष्पै: सदानतो येन विपाणिनाऽग:’ माघः४.६३। ३.सर्प:। ४.पाषाण:। ५.सप्तसङ्ख्या । कुलाचलाः सप्त । ६.नाभि:। ७.न गच्छति वक्रगत्या पश्चिमम् । सूर्यः। (वि) चलनरहित:। ‘अगो महीरुहे शैले भास्करे’ मेदिनी । ‘अगो नागश्च भुजगे नाभौ’ नानार्थर०। 
अगच्छः	(पु) न गच्छः। न+गम्लृ(गतौ)+शः। बाहु०। १.वृक्षः। ‘वृक्षो द्रुमः० वसुः करालिकोऽगच्छः’ वैज०। (वि) अगन्ता ।
अगज:	(वि) अगात् जायते । अग+जनी(प्रादुर्भावे)+ड:। ‘पञ्चम्यामजातौ’ ३.२.९८। १.पर्वतात् जात:। २.वृक्षात् जातः। ‘अगजं पर्वतवृक्षजे’ त्रिका०। (न) ३.शिलाजित् । (स्त्री) अगजा । ४.पार्वती । ‘अगजाननपद्मार्कम्’ ।
अगतिः	(स्त्री) न गतिः। १.गतेरभावः,उपायाभावः। २.अगमनम्,अविषयः। ‘मनोरथानामगतिर्न विद्यते’ कुमा०५.६४। ३.अनवबोधः। (वि) न गतिः यस्य । ४.गतिशून्यः,निराश्रयः। ‘बालमेनमगतिमादाय’ दशकु०९।५.निरुपायः। ६.लक्ष्यहीनः ।  
अगतिकः	(वि) न गतिः यस्य । अगतिः एव । अगति+कन्(स्वार्थे) । १.निराश्रयः । ‘मामगतिकम्’ शङ्करः। २.निरुपायः। (स्त्री) अगतिका । ‘दण्डस्त्वगतिका गतिः’  याज्ञ०१.३४६ ।
अगतिकगतिः	१. अगतिका गतिः। उपायान्तरहितः अन्तिमोपायः। (वि) अगतिका गतिः यस्य । २. उपायान्तराभावेन अन्तिमोपायान्वितः।
अगण्यः	(वि) न गण्यः। गणयितुम् अशक्यः,असङ्ख्यः। ‘गुणैरगण्यैरतिशीलशालिभिः’  किरा०। २.गणनानर्हः,अकिञ्चित्करः।
अगदः	(पुं) न गदः । १. रोगशून्यता २. न गदः यस्मात् । औषधम् । ‘भेषजौषधभैषज्यान्यगदः’  अमरः। ‘औषधान्यगदो विद्या दैवी च विविधा स्थितिः तपसैव प्रसिद्ध्यन्ति’  मनुः११.२३७।  (वि) न गदः यस्य । ३. रोगहीनः, नीरोगः। ४.न गदति वदति । न+गद(व्यक्तायां वाचि)+अच् । अकथकः।  
अगदङ्कारः	(पुं) अगदम् अरोगं करोति । अगद+कृ(डुकृञ् करणे)+अण्,मुम् । ‘कर्मण्यण्’ ३.२.१। ‘कारे सत्यागदस्य’ ६.३.७०। वैद्यः। ‘अगदङ्कारो भिषग्वैद्यः’  अमरः।
अगमः	(पुं) न गच्छति । न+(गम्लृ(गतौ)+अच् । ‘नन्दिग्रहि०’ ३.१.१३४। १.वृक्षः। ‘पलाशी द्रुद्रुमागमाः’ अमर:। २.पर्वतः।
अगम्यः	(वि) न गम्य: । १.गन्तुम् अशक्यः,अप्राप्यः। ‘अगम्यरूपां पदवीं प्रपित्सुना’  किरा.१.९ । २.अज्ञेयः,दुर्बोध्यः। ‘याः सम्पदस्ता मनसोऽप्यगम्याः’ माघः३.५९। (स्त्री) अगम्या । गन्तुम् अयोग्या ३. असङ्गमनीया अन्यस्त्री । ‘स्वस्त्री गम्या च सर्वेषामिति वेदनिरूपिता । अगम्या च तदन्या या इति वेदविदो विदुः॥’ ब्रह्मवै०। 
अगम्यागमः	(पुं) अगम्यायाः गम:। १. अनुचितस्त्रीसङ्गः। २.व्यभिचारः। 
अगम्यागमनम्	(न) अगम्यायाः गमनम् । १. अनुचितस्त्रीसङ्गमः। २. व्यभिचारः । ‘अगम्यागमनं चैव जातिभ्रंशकराणि षट्’  स्मृतिः। 
अगम्यागामी	(वि) (अगम्यागामिन्) । अगम्यां गच्छति । अगम्या+गम्लृ(गतौ)+णिनिः। ‘सुप्यजातौ णिनिः०’ ३.२.७८। अनुचितस्त्रीसङ्गी,व्यभिचारी ।
अगरी	(स्त्री) नास्ति गरः विषं यस्याः। न+गर+ङीष् । ‘षिद्गौ०’ ४.१.४१। देवतालवृक्षः। स च मूषकादीनां विषहरः।   
अगरी	(वि) (अगरिन्) । गरः अस्य अस्ति । न गरी । १.विषहरः। २. देवतालः।
अगरु 	(न) न गरु:  दुर्भर:  अस्मात् । अगुरुचन्दनम् । ‘अगुर्वगरु राजार्हम्’ हैमः। ‘कौसुमस्रजमेतां च चन्दनागरुचर्चिताम्’  दुर्गामन्त्रः। 
अगर्हितः	(वि) न गर्हितः निन्दितः। १.अनिन्दितः, शुद्धः। ‘ज्येष्ठः पूज्यतमो लोके ज्येष्ठः सद्भिरगर्हितः’  मनुः९.१०९। 
अगस्तिः	(पुं) अगं विन्ध्यपर्वतम् अस्यति । अग+असु(क्षेपणे)+क्तिच् । ‘क्तिच्क्तौ च सञ्ज्ञायाम्’ ३.३.१७४। १.कुम्भयोनिः,अगस्त्यमुनिः। २.वङ्कसेनतरुः,वकवृक्षः। ‘अगस्तिः कुम्भयोनौ च वङ्कसेनतरौ पुमान्’ मेदिनी । ‘अगस्तिः पित्तकफजित्’ वैद्यकम् ।
अगस्तिद्रुः	(पु) मुनिद्रुमः,बकवृक्षः। ‘अगस्तिद्रुः शुकनासी मुनिद्रुमः’ त्रिका०। 
अगस्त्यः                                                                                                                                                     अगस्त्यवटः    अगस्त्यसंहिता	(पुं) अगं विन्ध्याचलं स्त्यायति स्तभ्नाति । अग+स्त्यै(शब्दसङ्घातयो:)+क:। ‘आतोऽनुपसर्गे कः’ ३.२.३। १. अगस्त्यमुनिः,कुम्भसम्भवः। ‘अगस्त्यः कुम्भसम्भवः’ अमरः। ‘तयोरादित्ययोः सत्रे दृष्ट्वाप्सरसमुर्वशीम् । रेतश्चस्कन्द तत्कुम्भे न्यपतद् वाशतीवरे ॥ तेनैव मुहूर्तेन वीर्यवन्तौ तपस्विनौ । स्थले वशिष्ठस्तु सम्बभूवर्षिसत्तमः। कुम्भे त्वगस्त्यः सम्भूतो जले मत्स्यो महाद्युतिः’ पुरा०। स च अष्टगोत्रप्रवर्तकेषु अष्टमः। ‘वशिष्ठकश्यपागस्त्याः ऋषयो गोत्रकारकाः’ कल्पद्रु०। ‘अगस्त्याचरितामाशामनाशास्य जयो ययौ’ रघुः४.४४। २. बकपुष्पवृक्षः, अतसीवृक्षः । ‘अगस्त्यस्तु मुनिद्रुमः’  कल्पद्रु०। ३.नक्षत्रभेदः। ‘अगस्त्यो दक्षिणामाशामाश्रित्य नभसि स्थितः’ ब्रह्मपु०। ‘अगस्त्यचिह्नादयनात् समीपं दिगुत्तरा’ रघुः१६.४४।                                                                                    (पु) हिमालयस्थं पुण्यक्षेत्रम् ।                                    (स्त्री) अगस्त्यमुनिनिर्मितं रामचन्द्रविष्णुवामनादिभगवत्पूजाशास्त्रम् ।
अगस्त्योदयः                            अगात्मजा  अगाधः	(पु) अगस्त्यस्य नक्षत्रस्य उदयः। आकाशे सौरभाद्रस्य सप्तदशदिने नक्षत्ररूपेण अगस्त्यमुनेः उदयः। अगस्त्योदये जलानि प्रसीदन्ति । ‘प्रससादोद्यादम्भः कुम्भयोनेर्महौजसः’ रघुः४.२१।                                    (स्त्री) अगस्य आत्मजा । पर्वतस्य पुत्री, पार्वती ।                     (वि) न गाधः स्थितिः अत्र । १.अतिगम्भीरः,अतलस्पर्शः,अतिनिम्नः। ‘शिथिलवसुमगाधे मग्नमापत्पयोधौ’  किरा०१.४६। (न) २.श्वभ्रम्,रन्ध्रम् । ‘अगाधमतलस्पर्शे त्रिषु श्वभ्रे नपुंसकम्’ मेदिनी ।  
अगाधजलः	(पुं) अगाधं जलं यत्र । १.ह्रदः। ‘तत्रागाधजलो ह्रदः’ अमरः। (वि) २.अमितजलविशिष्टः। ।  
अगारम्	(न) अगं न गच्छन्तम् ऋच्छति प्राप्नोति । अग+ऋ(गतौ)+अण् । ‘कर्मण्यण्’ ३.२.१। गृहम् । ‘भवनागारमन्दिरम्’ अमर:। ‘शून्यानि चाप्यगाराणि’ मनुः९.२६५। 
अगिरः	(पु) न गीर्यते दुःखेन । न+गॄ(निगरणे)+कः। १.स्वर्गः। २.अग+इर । अग्निः। ३.सूर्यः। ४.राक्षसः।
अगिरौकाः	(वि) (अगिरौकस्) । अगिरः स्वर्गः ओकः वासस्थानं यस्य । देवः।
अगुः                      अगुणः	(पुं) नास्ति गौः किरणः यस्य । १.राहुः। (वि) नास्ति गौः धेनुः यस्य । २. गोशून्यः।                                                     (पु) न हेयाः गुणाः यस्य । १.परमात्मा । २.न गुणः। गुणविरोधी,दोषः। ‘अगुणेषु तस्य धियमस्तवत:’  किरा०६.२१। (वि) न गुणाः सत्त्वादयः दयादयः यस्य । ३.गुणहीनः, दुष्टः। ‘अगुणोऽयमशोकः’ मालवि०३.१७.२।
अगुरुः	(पुं) न गुरु:  गुरुवर्णः। १.गुरुवर्णभिन्नः,लघुवर्णः, ह्रस्वाक्षरम् । ‘अगुरुचतुष्कं भवति गुरू द्वौ घनकुचयुग्मे शशिवदनाऽसौ’ श्रुतबोधः। (वि) न गुरुः। २.गुरुभिन्नः लघुः। ३.अपूजनीयः,गौरवरहितः। ४. भाररहितः,लघुः। ५.न गुरुः यस्य । गुरुरहितः,उपदेशकशून्यः। (न) अगुरु । न गुरुः दुर्भरः यस्मात् । ६..शिंशपावृक्षः। ७.कालागुरु । ८.अगुरुचन्दनम्.वंशकम् ।‘ वंशकागुरुराजार्हलोहम्’ अमरः। ‘धूपैश्चागुरुगन्धिभिः’ ।  
अगूढः	(वि) न गूढः। १.असंवृतः,प्रकटः,स्फुटः। ‘अगूढहासस्फुटदन्तकेसरम्’  किरा०८.३६। २.व्यङ्ग्यभेद:,अतिस्फुटतया सर्वजनसंवेद्यः। ‘व्यङ्ग्यस्य गूढागूढत्वाद् द्विधा स्युः फललक्षणाः’ सा०द०२.१०। ‘उपदिशति कामिनीनां यौवनमद एव ललितानि’ इत्यत्र ‘उपदिशति’ इति पदेन व्यङ्यः अविष्काररूपः अर्थः अतिस्फुटः अगूढः।
अगूढगन्ध:	(पुं) अगूढ: अत्युत्कट: गन्ध: यस्य । १.हिङ्गुद्रव्यम् । २.(वि) अगोप्यसौरभयुक्तं द्रव्यम् ।
अगूढभाव:	(पु) अगूढ:  स्फुटः भाव:। १.स्फुटाशयः। (वि) अगूढ: भाव: यस्य । १.अगूढाभिप्रायान्वितः,स्फुटाभिलाषी । (स्त्री) अगूढभावा । ‘अगूढभावापि विलोकने सा न लोचने मीलयितुं विसेहे’  किरा०३.३६।
अगृहः	(वि) न गृहं यस्य । १.आवासरहितः। (पु) २.संन्यासी । (न) न गृहम् । आवासभिन्नम् ।
अगोचर:	(वि) न गोचर: । १. अदृश्यः, अस्पष्ट: । ‘अगोचरहतं व्याधमृदितं मांसमुत्सृजेत्’ राजवल्लभ:। २.इन्द्रियजन्यप्रत्यक्षस्याविषय:,अतीन्द्रियः। ’वाचामगोचरचरित्रविचित्रिताय’ शृङ्गारश०१। (न) ३.ब्रह्म ।
अगौका:	(पुं) (अगौकस्) । अग: पर्वत: ओक: स्थानं यस्य । १.शरभ:। २.सिंह:। ३.पक्षी । (वि) ४.पर्वतवासी ।
अग्नामरुतौ	(पुं.द्वि) (अग्नामरुत्) । अग्निश्च मरुत् च । एकहविरुद्देश्यौ अग्निः मरुत् च देवौ ।
अग्नायी	(स्त्री) अग्नेः स्त्री पत्नी । अग्नि+ऐ+ङीप् । ‘वृषाकप्यग्नि०’ ४.१.३७।  अग्नेः पत्नी दक्षकन्या स्वाहादेवी । ‘दक्षस्याहं प्रिया कन्या स्वाहा नाम महाभुज । बाल्यात् प्रभृति नित्यं च जातकामा हुताशने’ महाभा०३। ‘अथाग्नायी स्वाहा च हुतभुक्प्रिया’ अमरः।
अग्नाविष्णू	(पुं.द्वि) अग्निश्च विष्णुश्च । अग्निविष्णु+आनङ् । ‘देवताद्वन्द्वे च’ ६.३.२६। एकहविर्भोक्तारौ अग्निः विष्णुश्च देवौ ।
अग्निः	(पुं) अङ्गति ऊर्ध्वं गच्छति ज्वलति । अगि(गतौ)+निः। ‘अङ्गेर्नलोपश्च’ उ०४.५१। १.तेजोभेदः,वह्निः। ‘शामीतरुं शुष्कमिवाग्निरुच्छिखः’  किरा०१.३२। २.अग्निदेवता । ३.गार्हपत्याहवनीयदक्षिणाग्नित्रयं सभ्यावसथ्यौपासनाग्नित्रयं च षडग्नयः। ४. जाठराग्निः,वैश्वानरः। ५.त्रिसङ्ख्या । ६.सुवर्णम् । ७.चित्रकम्,चित्रमूलम् । ‘अग्निर्वैश्वानरेऽपि स्यात् चित्रकाख्यौषधौ पुमान्’ मेदिनी । ८.एरण्डः। ९.भल्लातकी । ‘अथ भल्लातकी त्रिषु । पर्यायोऽग्न्यर्कयोश्चापि’ कल्पद्रु०। १०.विष्णुः। ११.सूर्य:। १२.अग्निकोणाधिपतिः। १३.निम्बुकः। १४.पित्तम् ।
अग्निकः	अग्निः इव कायते प्रकाशते । अग्नि+कै+क: । रक्तवर्णः इन्द्रगोपकीटः। ‘इन्द्रगोपस्त्वग्निरजो वैराटस्तित्तिभोऽग्निकः’ हैमः।
अग्निकणः	(पुं) अग्नेः कणः,अंशः। अग्नेः च्युतः क्षुद्रांशः, स्फुलिङ्गः। ‘त्रिषु स्फुलिङ्गोऽग्निकणः’ अमरः।
अग्निकर्म	(न) (अग्निकर्मन्)। अग्नेः कर्म । १.अग्निहोत्रादिः होमः। ‘अग्निकर्म ततः कृत्वा’ श्रुतिः। २.अग्ने: पूजा । ३.अग्निवैद्यम्, तप्तशलाकया दाह: ।
अग्निकला	(स्त्री) अग्नेः कला अवयवभेदः। सा दशधा- ‘धूम्रार्चिरूष्मा ज्वलिनी ज्वालिनी विस्फुलिङ्गिनी । सुश्रीः सुरूपा कपिला हव्यकव्यवहेऽपि च । यादीनां दशवर्णानां कला धर्मप्रदा अमूः’ शारदातिलकम् ।
अग्निकारिका	(स्त्री) अग्निं करोति आधत्ते । अग्नि+डु कृञ्(करणे)+ण्वुल्(कर्तरि) । १. अग्निकार्यम् । २.अग्न्याधानसाधनम् आग्नीध्रा ऋक् । सा च ‘अग्निं दूतं पुरोदधे’ इत्यादिः यजुर्वेदादिषु अनुसन्धेया । ‘अग्नीन्धनं त्वग्निकार्यमाग्नीध्रा त्वग्निकारिका’ हैमः।
अग्निकार्यम्	(न) अग्नौ अग्नेः वा कार्यम् । १.होमादौ हविर्दानादिपूर्वकाग्निज्वालनम् । २.अग्नौ सायं प्रातः समिद्धोमानुष्ठानम्,अग्नीन्धनम् । ‘अग्नीन्धनं त्वग्निकार्यम्’ हैमः। ‘आचारमग्निकार्यं च सन्ध्योपासनमेव च । उपनीय गुरुः शिष्यं शिक्षयेच्छौचमादितः’  मनुः२.६९।
अग्निकाष्ठम्	(न) अग्नेः उद्दीपनं काष्ठम् । १.अगुरुकाष्ठम् । २.अग्न्युत्पादकं काष्ठम् । ३.होमाद्यग्न्युत्पादकः अरणिः।  
अग्निकुक्कुट:	(पुं) अग्नेः कुक्कुटः इव रक्तवर्णस्फुलिङ्गवान् । ज्वलदग्नितृणोल्का,ज्वलदग्निव्याप्ततृणपुञ्ज: । ‘मुर्मुरोऽथाग्निकुक्कुटः’ त्रिका०। 
अग्निकुण्डम्	(न) अग्नेः आधानार्थं कुण्डम् । १.अग्नेः स्थापनयोग्यं स्थानम्,अग्न्याधानस्थानम् ।  
अग्निकुमारः	(पु) अग्नेः कुमारः। स्कन्दः, षण्मुखः। स च अग्निरेतोजातः। ‘ततो ब्रह्मा महासेनं प्रजापतिरथाब्रवीत् । अभिगच्छ महादेवं पितरं त्रिपुरार्दनम् ॥ रुद्रेणाग्निं समाविश्य स्वाहामाविश्य चोमया । हितार्थं सर्वलोकानां जातस्त्वमपराजित ॥’ महाभा०३.२२४अ०।
अग्निकेतुः	(पु) अग्नेः केतुः चिह्नं पताका इव । धूमः। तस्य अग्निप्रभवत्वात् तच्चिह्नीभूतत्वम्,गगने उद्भूयमानत्वाच्च तत्पताकात्वम् । 
अग्निकोणः	(पुंन) अग्नेः अग्निदेवताकः कोणः अन्तरालदिक् । अग्निदैवत्यः पूर्वदक्षिणयोः मध्यदिग्भागः। 
अग्निक्रिया	(स्त्री) अग्नेः क्रिया । १.अन्त्येष्टि:, और्ध्वदेहिकसंस्कार:। २.अग्ने:  उपासनम् । ३.अग्निप्रज्वलनादि:।
अग्निक्रीडा	(स्त्री) अग्ने: क्रीडा । उत्सवादिषु तैलफूत्कारेण आकाशे अग्नेः ज्वलनम्,अग्नियन्त्राणां ज्वालनम् (रोशनी) ।
अग्निगर्भः	(वि) अग्निः गर्भे यस्य । १.सूर्यकान्तमणिः। स च सूर्यकिरणसम्पर्कात् अग्न्युत्पादकः। २.अग्निमन्थनकाष्ठम् अरणिः। ३.अग्निजारवृक्षः। (स्त्री) अग्निगर्भा । अग्निः अग्नेः वा गर्भः यस्याः। ४.शमीलता ।  शम्याः गर्भे अग्नेः स्थितिः। ‘अश्वत्थान्निर्गतो वह्निः शमीगर्भमुपाविशत्’  महाभा०१३.८५अ०। ‘अवेहि तनयां ब्रह्मन् अग्निगर्भां शमीमिव’ शाकु०४.३। ५.पृथिवी । सा च अग्निरूपगर्भं धृतवती । ‘यथाग्निगर्भा पृथिवी यथा द्यौरिन्द्रेण गर्भिणी’ श्रुतिः। ६.अग्निः इव गर्भः मध्यभागः यस्याः। अग्निदीप्ता ज्योतिष्मतीलता ।
अग्निगृहम्	(न) अग्नेः अग्निकार्यार्थं गृहम् । १. अग्निशाला,होमार्थं गृहम् । २.श्रौतस्मार्तकृत्याधारः गृहम् ।  
अग्निग्रन्थः 	(पुं) अग्निप्रतिपादकः ग्रन्थः,अग्निहोत्रादिप्रतिपादकं शास्त्रम् । ‘अग्निग्रन्थपर्यन्तमधीते’ सि०कौ०। 
अग्निघृतम्	(न) अग्नेः जाठराग्न्युद्दीपनं घृतम् । वैद्यकोक्तः घृतभेदः। ‘दधिकाञ्चिकशुक्लानि स्नेहमात्रासमानि च । आर्द्रकं सरसं प्रस्थं घृतप्रस्थं विपाचयेत् । एतदग्निघृतं नाम मन्दाग्नीनां प्रशस्यते’ चक्रदत्तः। 
अग्निचयः 	(पु) अग्नेः चयः। अग्नि+चिञ्(चयने)+अच् । ‘एरच्’ ३.३.५६। १.अग्न्याधानसाधनमन्त्रभेदः। २.अग्न्याधानम्,अग्निप्रतिष्ठापनम् । 
अग्निचयनम्	(न) अग्निः चीयते आधीयते अनेन । अग्नि+चिञ्(चयने)+ल्युट्(करणे) । ‘करणाधि०’३.३.११७। १.अग्न्याधानसाधनमन्त्रः। २.अग्न्याधानम्,अग्निप्रतिष्ठापनम् । 
अग्निचित्	(वि) अग्निं चितवान् । अग्नि+चिञ्(चयने)+क्विप् । ‘अग्नौ चेः’ ३.२.९१। अग्न्युपासकः,अग्निहोत्री । ‘अग्निहोत्र्यग्निचिच्चाहिताग्नौ’  हैम:। ‘यतिभिः सार्धमन्ग्निचित्’  रघुः७.२५। 
अग्निचित्या	(स्त्री) अग्नेः चयनम् । अग्नि+चिञ्(चयने)+क्यप्,तुक्,स्त्रीत्वम् । निपा०। ‘चित्याग्निचित्ये च’ ३.१.१३२। अग्निचयनम्,अग्न्याधानम् । ‘उपविशेदग्निपुच्छस्य साग्निचित्यायाम्’  गृह्यम् ।
अग्निजः 	(वि) अग्नेः जायते । अग्नि+जनी(प्रादुर्भावे)+डः। ‘पञ्चम्यामजातौ’ ३.२.९८। १.अग्नेः जातं वस्तु । ‘अग्नीश्वरस्य भक्तानां न भयं विद्युदग्निजम्’ काशी । (पुं) २.कार्त्तिकेयः। ३.विष्णुः। ४. अग्नये अग्न्युत्पादनाय जायते सेवनात् प्रभवति । अग्निजारवृक्ष:। (न) ५.सुवर्णम् । ६.रत्नादि ।
अग्निजन्मा	(वि) (अग्निजन्मन्) । अग्ने: जन्म यस्य । १.अग्निजातः। (पुं) २.कार्त्तिकेयः। ३. विष्णुः। ४.अग्निजारवृक्षः। (न) सुवर्णम् ।
अग्निजातः 	(वि) अग्नेः जातः । १.अग्नेः उत्पन्नः पदार्थः। (पु) २.कार्त्तिकेयः। ३.विष्णुः। ४.भल्लातकः। ५.अग्निजारवृक्षः। (न) ६.सुवर्णम् ।
 अग्निजार:	(पु) अग्निं जठराग्निं जारयति परिपाकशक्तिं प्रदाय वर्धयति । सिन्धुफलवृक्षः।
 अग्निजाल:	(पुं) अग्निरिव जारयति । रस्य लत्वम् । अग्निजारवृक्षः,सिन्धुफलः।
अग्निजिह्वः 	(पु) अग्निः जिह्वा अस्वादसाधनं यस्य । १.अग्निमुखः देवः। ‘ये अग्निजिह्वा उत वा यजत्राः’ ऋक्.६.५२.१३ । २.विष्णोः वराहरूपम् । ‘अग्निजिह्वो दर्भरोमा’ विष्णुः। (वि) अग्निः इव जिह्वा यस्य । ३.अग्नितुल्यजिह्वान्वितः। (स्त्री) अग्नेः जिह्वा । ४.अग्नेः ज्वाला । सा च सप्तधा-‘कराली धूमिनी श्वेता लोहिता नीललोहिता । सुवर्णा पद्मरागा च जिह्वाः सप्त विभावसोः’ । ५.गजपिप्पली । ६.लाङ्गलीवृक्षः। ७.योगविशेषः। ‘सप्तषष्ट्यादितिथयः सोमवारादिभिर्युताः। अग्निजिह्वाः सप्त योगा मङ्गलेष्वतिगर्हिताः॥’ योगशास्त्रम् ।
अग्निज्वाला	(स्त्री) अग्नेः ज्वाला ।  १.अग्नेः ज्वलनम्,अग्निशिखा । २.अग्नेः ज्वाला इव शिखा अस्याः। गजपिप्पली । ३.धातकीलता । ‘अग्निज्वालासुभिक्षे तु धातकी’  अमरः। 
अग्नितपाः	(पुं) (अग्नितपस्)| अग्निभिः सम्मुखस्थसूर्यसहितचतुर्दिक्स्थपावकैः तप्यते । अग्नि+तप(सन्तापे)+असुन् । ‘सर्वधातुभ्योऽसुन्’ उ०४.१८८। १.पञ्चाग्निमध्ये तीव्रतपस्याकारकः। (वि) अग्निरिव तपति । २.अग्निसदृशोष्णस्पर्शवान् । ‘बृहस्पतिरग्नितपोभिरर्कैः’ ऋक् ।
अग्नितेजाः	(वि) (अग्नितेजस्)। अग्नेरिव तेजः अस्य । १. अग्नितुल्यतेजस्कः। ‘अग्निलोकेऽग्नितेजसः’ काशी । (न) अग्नितेजः। अग्नेः तेजः कान्तिः। २.अग्नेः प्रकाशः। <br><br> अग्नित्रयम्(न) अग्नीनां त्रयम् । १.त्रयः अग्नयः। दक्षिणाग्निगार्हपत्याहवनीयाः,त्रेता । ‘अग्नित्रयमिदं त्रेता’ अमर:। २.गार्हपत्यदक्षिणाग्न्याहवनीयवह्निरूपः पित्रादिः। ‘एत एव त्रयो लोका एत एव त्रयोऽग्नयः। पिता गार्हपत्याग्निर्माता दक्षिणाग्निः॥ आचार्य आहवनीयः’ विष्णुः।
अग्नित्रयी	(स्त्री) अग्नीनां त्रयी । दक्षिणाग्निगार्हपत्याहवनीयानां त्रयाणाम् अग्नीनां समूह:।
अग्नित्रेता	(स्त्री) त्रीन् भेदान् इता गता । ‘पृषो०’ ६.३.१०९। अग्नीनां त्रेता । अग्नित्रयम्,त्रयः अग्नयः। 
अग्निदः 	(वि) अग्निं गृहादौ दाहार्थं ददाति । अग्नि+डु दाञ्(दाने)+कः। ‘आतोऽनुपसर्गे कः’ ३.२.३। १.अग्निना गृहादिदाहकः आततायिभेदः। ‘अग्निदो गरदश्चैव शस्त्रपाणिर्धनापहः। क्षेत्रदारापहारी च षडेते ह्याततायिनः’  स्मृतिः। २.क्षुधावर्धकः जाठराग्निवर्धकः लेह्यादिः।  
अग्निदग्धः	(वि) अग्निना अन्त्येष्टिविधानेन दग्धः। १.शास्त्रविधिना संस्कृताग्निना कृतदाहः। ‘अग्निदग्धानग्निदग्धान् काव्यान् बर्हिषदस्तथा । अग्निष्वात्तांश्च सौम्यांश्च विप्राणामेव निर्दिशेत् ॥’ मनुः३.१९९। २.वह्निना कृतदाहः। ‘अग्निदग्धाविमौ पक्षौ’ रामा०।
अग्निदमनी	 (स्त्री) अग्नि: जठरानलः दम्यते अनया । अग्नि+दमु(उपशमे)+ल्युट्(करणे) । ‘करणाधि०’ ३.३.११७। क्षुद्रः कण्टकावृतः गुच्छस्थक्षुद्रफलवान् बहुकण्टकाक्षुपः (गणिवारी)।
अग्निदाता	(वि) (अग्निदातृ) । अग्निं शास्त्रविधिना ददाति । अग्नि+दा(दाने)+तृच् । ‘ण्वुल्तृचौ’ ३.१.१३३। १.अन्त्येष्टिविधानेन दाहकारकः। ‘यश्चाग्निदाता प्रेतस्य पिण्डं दद्यात् स एव हि’  स्मृतिः। २.वह्निना दाहकारकः। 
अग्निदिक्	(स्त्री) (अग्निदिश्) । अग्निकोणः,अग्निदेवताकः पूर्वदक्षिणयोः मध्यदिग्भागः,आग्नेयदिशा ।    
अग्निदीपनः	(वि) अग्नेः जठरानलस्य दीपनः। १. जठरानलोद्दीपक: औषधभेदः। ‘दीयते तु शणकानुमानतः सद्य एव जठराग्निदीपनः’ रसेन्द्रः। २.अग्निप्रज्वालकः। (स्त्री) अग्निदीपनी । ‘हरीतकी तथा शुण्ठी भक्ष्यमाणा गुडेन वा । सैन्धवेन युता वा स्यात् सातत्येनाग्निदीपनी ॥’ भावप्र०। 
अग्निदीप्ता 	( स्त्री) अग्निः जठरानलः दीप्तः सेवनात् यस्याः। १.ज्योतिष्मती लता । (वि) अग्निदीप्तः। अग्निना दीप्तः। २.वह्निना ज्वलितः,प्रकाशितः वा । ‘बाणैर्नापि विषाक्तैर्नाप्यग्निदीप्तफलकैः’ कल्लूकः।
अग्निदीप्तिः	(स्त्री) अग्नेः दीप्तिः। अग्नेः प्रकाशः। (वि) अग्नेः इव दीप्तिः यस्य । अग्निः इव प्रकाशमानः ।     
अग्निदूतः	(पुं) अग्निः दूतः आवाहकत्वात् यस्मिन् यस्य वा । १.यज्ञः। यज्ञे हि अग्निः दूतवत् आचरति । ‘यज्ञो गच्छत्यग्निदूतो अरङ्कृतः’ ऋक् । २.देवता । ३. अग्निः दूतः। अग्निरूपः दूतः। ‘अग्निं दूतं वृणीमहे’ ऋक् ।  
अग्निदृक् 	 (पु) (अग्निदृश्)। अग्निः दृक् तृतीयनेत्रं यस्य । १.फालाक्षः,शिवः। २.नरसिंहः।
अग्निदेवः	(वि) अग्निः देवः अस्य । १.अग्न्युपासकः। (पु) अग्निः देवः। २.अग्निदेवता । (स्त्री) अग्निदेवा । अग्निः देवः अधिष्ठात्री देवता अस्याः। ३.कृत्तिकानक्षत्रम् । ‘कृत्तिका बहुलाश्चाग्निदेवाः’ हैमः।
अग्निधानम्	(न)  अग्निः विधिना धीयते अत्र । अग्नि+धा+ल्युट्(आधारे)। ‘करणाधि०’ ३.३.११७। अग्निहोत्रगृहम् । ‘पदं कृणुते अग्निधाने’ ऋक् ।
अग्निधारणम्	(न) अग्नेः धारणम् । अग्नेः रक्षणम्,अग्न्याधानम् |
अग्निनक्षत्रम्	(न) अग्नेः नक्षत्रम् । अग्निदेवताकं कृत्तिकानक्षत्रम् ।
अग्निनयनम्	(न) अग्नेः नयनं मन्त्रविधिना संस्कारः। १.अग्निसंस्काररूपं विधिना अग्निप्रणयनम् २.अग्निरूपं नयनम्, अग्निनेत्रम् । (पु) अग्निनयनः। अग्निः नयनं नेत्रं यस्य । ३.शिवः। 
अग्निनिर्यासः	(पुं) अग्नेः जठरानलस्य इव दीपकः निर्यासः अस्य । अग्निजारवृक्षः।  
अग्निनेता	(पु) (अग्निनेतृ)। अग्निः नेता हुतहविःप्रापयिता यस्य । देवता । 
अग्निनेत्रः	(पु) अग्निः नेता हुतहविःप्रापयिता यस्य । अग्नि+नेतृ+अच्,समा०। १.देव:। (न) अग्निनेत्रम् । अग्निरूपं नेत्रं नयनम् । २.अग्निनयनम् ।
अग्निपदम्	(न) अग्नेः पदम् । १.अग्न्याधानस्थानम् । २.अग्निबोधकशब्दः। ३.‘अग्निः’ इति शब्दः।
अग्निपरिक्रिया	(स्त्री) अग्नेः परिक्रिया परिचर्या । अग्निचर्या होमादिकरणम् ।
अग्निपरिच्छदः	(पुं) अग्नेः परिच्छदः । अग्न्युपकरणं स्रुक्स्रुवादि । ‘अग्निहोत्रं समादाय गृह्यं चाग्निपरिच्छदम् । ग्रामादरण्यं निःसृत्य निवसेन्नियतेन्द्रियः’ मनुः६.४।
अग्निपरिष्क्रिया 	(स्त्री) अग्नेः परिष्क्रिया । १.अग्नेः परिचर्या,  अग्निपूजा । २.अग्नेः अलङ्कारः ।
अग्निपरीक्षा	(स्त्री) अग्नेः परीक्षा । १.अग्नेः परीक्षणम् । २.अग्निना परीक्षा । अग्निस्पर्शपूर्वकं सुवर्णादेः शुद्धतापरीक्षा । ३.अग्नौ परीक्षा ।
अग्निपर्वतः 	 (पुं) अग्नेः अग्निसाधनं पर्वतः । स्वतः अग्निसम्पादकः पर्वतभेदः।
अग्निपुच्छः 	(पु) अग्नेः अग्न्याधानस्थानस्य पुच्छः इव । आहिताग्निस्थानात् पृष्ठभागः। ‘दक्षिणत आहवनीयस्योपविशेदग्निपुच्छस्य’ गृह्यम् । 
अग्निपुराणम्	(न) अग्निना प्रोक्तं पुराणम् । अष्टादशसु पुराणेषु व्यासप्रणीतेषु अष्टमम् आग्नेयपुराणम् । ‘आग्नेयमष्टमं स्मृतम्’ भाग०। ‘परमग्निपुराणं च रुचिरं परिकीर्तितम् । चतुर्दशसहस्राणि परं पञ्चशताधिकम्’ब्रह्मवै०।
अग्निप्रणयनम्	(न) अग्नेः प्रणयनं मन्त्रपूर्वकं संस्कारः। १.शास्त्रोक्तविधानेन वह्निसंस्कारभेदः। २.वह्नेः अन्यत्र नयनम् । ३.अग्नेः एकतः अन्यत्र शास्त्रविधिना नयनम् । ‘दक्षिणत आहवनीयेऽवस्थितस्याग्नेः सौमिकायामुत्तरवेद्यां नयनं यदस्ति तदेदग्निप्रणयनम्’ गृह्यम् ।
अग्निप्रतिष्ठा	(स्त्री) अग्नेः प्रतिष्ठा । विवाहादिसंस्कारेषु कुण्डे,अग्निशालायां वा मन्त्रपुरस्सरम् अग्नेः स्थापनम् । 
अग्निप्रवेशः/        अग्निप्रवेशनम्	(पुं) अग्नेः अग्नौ वा प्रवेशः,प्रवेशनम् । १.अग्नेः प्रवेशनं गृहादौ । २.शवादीनाम् अग्नौ चितायां स्थापनम् । ३.अग्नौ सङ्कल्पवतीनां सतीनाम् आत्मार्पणम् ।
अग्निप्रस्कन्दनम्	(न) अग्नेः प्रस्कन्दनम् । यथाविधि अग्निकार्यहोमाकरणम् । ‘अग्निप्रस्कन्दनपरस्त्वं चाप्येवं भविष्यसि’ महाभा०१.८४.२६।
अग्निप्रस्तरः	(पुं) अग्नेः प्रस्तरः शिला । वह्न्युत्थापकः शिलाखण्डः (चकमकी)।
अग्निबाणः	(पुं) अग्नेः प्रक्षेपकः बाणः ।
अग्निबाहुः	(पुं) अग्नेः बाहुः इव दीर्घशिखः । धूमः ।
अग्निभम्	(न) अग्नेः भम् । १.अग्निदेवताकं कृत्तिकानक्षत्रम् । २.अग्निः इव भाति । अग्नि+भा(दीप्तौ)+कः। ‘सुपि स्थः’ ३.२.४। सुवर्णम् । (वि) ३. वह्नितुल्यवर्णान्वितः मण्यादिः ।
अग्निभू:	(पु) अग्नेः भवति । अग्नि+भू(सत्तायाम्)+क्विप् । ‘भुवः सञ्ज्ञान्तरयोः’ ३.२.१७९। १.कार्त्तिकेय:,गुहः। ‘सेनानीरग्निभूर्गुहः’ अमरः। (वि) २.वह्निसम्भवः। (न) ३.सुवर्णम् । ४.जलम् । ‘अग्नेरापः’ श्रुतिः।
अग्निभूतिः	(स्त्री) अग्नेः भूतिः विभूतिः । १.पावकशक्तिः। २.अग्नेः कान्तिः।  (वि) अग्नेः भूति:  जन्म यस्य । ३.अग्नेः उत्पन्नः । (पु) बौद्धभेदः,शेषजैनाचार्यशिष्यः,महावीरतीर्थङ्करस्य गणाधिपः । ‘एकादश गणाधिपाः,इन्द्रभूतिरग्निभूतिः’ हैमः। 
अग्निभ्राजाः	(वि) (अग्निभ्राजस्) । अग्निः इव भ्राजते । अग्नि+भ्राज+असुन् । वह्नितुल्यदीप्तियुक्तः। ‘अग्निभ्राजसो विद्युतो गभस्त्यः’ ऋक् ।
अग्निमणिः	(पुं) अग्नेः उत्थापकः मणिः। १.सूर्यकान्तमणिः। स च सूर्यादितैजसद्रव्यसम्पर्कात् अग्न्युत्थापकः। २.वह्न्युत्थापकः मणिः अग्निप्रस्तरः (चकमकी) ।
अग्निमत्	(पुं) (अग्निमथ्) । अग्निं मथ्नाति । अग्नि+मन्थ(विलोडने)+क्विप् । ‘क्विप् च’ ३.२.७६। १. अग्न्याधानार्थम् अरणिद्वयघर्षणेन अग्न्युत्पादकः याजकः। २.अग्नि: मथ्यते अनेन । अग्नि+मन्थ+क्विप्(करणे) । ‘क्विप् च’ ३.२.७६। अग्निमन्थनसाधनमन्त्रः।(न) ३.अग्निमन्थनसाधकम् अरणिकाष्ठम् । 
अग्निमथनम्	(न) अग्नेः मथनम् । अग्निमन्थः,समन्त्रम् अमन्त्रं वा अग्नेः उत्पादनम् ।
अग्निमन्थः	(पुं) अग्नेः मन्थः १. घर्षणेन पीडनेन वा अग्नेः उत्पादनम् २. मन्त्रपुरस्सरम् अरणेः काष्ठद्वयाद् अग्नेः उत्पादनम् ३. गणिकारिकावृक्षः। ‘अग्निमन्थः स्यात्कणिका गणिकारिका’ अमरः। ४.अग्निमथनसाधनमन्त्रः।
अग्निमन्थनः	(वि) अग्निं मथ्नाति । अग्नि+मन्थ(विलोडने)+ल्युः। ‘नन्दि०’ ३.१.१३४। १.अरणिद्वयघर्षणेन अग्न्युत्पादकः । २.अग्निः मथ्यते अनेन । अग्नि+मन्थ(विलोडने)+ल्युट् । ‘करणा०’ ३.३.११७। २.अग्निमथनसाधनम् । (स्त्री) अग्निमन्थनी । ३.अग्न्युत्पादिका वैजयन्तीलता ।
अग्निमान्	 (पुं) (अग्निमत्)। अग्निः आराधनात् अस्ति अस्य । अग्नि+मतुप् । ‘तदस्या०’ ५.२.९४। १.अग्निमान् । यथाविधानेन आहिताग्निकः द्विजः । ‘दारेष्वग्निं विनिक्षिप्य प्रवसेदग्निमान् द्विजः’ स्मृतिः। (वि) २.जीर्णशक्तियुक्तः,पचनशक्तिशाली । (स्त्री) अग्निमती । 
अग्निमान्द्यम्	(न) अग्नेः जठरानलस्य मान्द्यं पाचनकुण्ठता । धातुः वैषम्येण जठरानलस्य पाचनशक्तिराहित्यम्,जीर्णशक्तिशून्यत्वम् ।
अग्निमारुतिः	(पु) अग्निश्च मरुत् च । अग्नामरुतोः अपत्यम् । अगस्त्यमुनिः। कल्पान्तरे अगस्त्यस्य ताभ्याम् उत्पत्तिः श्रूयते ।
अग्निमित्रः	(पुं) राजभेदः,पुष्यमित्रस्य पुत्रः। 
अग्निमुखः	(पु) अग्निः मुखम् इव यस्य, अग्निः मुखे अग्रे यस्य वा । १.देवः। हुतद्रव्यं हि देवैः अग्निरूपमुखद्वारा एव अश्यते । ‘अग्निमुखा वै देवाः’ ‘अग्निरग्रे प्रथमं देवानाम्’ श्रुतिः। २.अग्निः मुखं प्रधानम् उपास्यः अस्य  । अग्निहोत्री द्विजः। ३.अग्निः शापाग्निः मुखे यस्य । विप्रः। ४.चित्रकवृक्षः। ५.अग्निः इव स्पर्शात् दुःखदायकं मुखम् अग्रं यस्य । भल्लातकः। ६.मत्कुणभेदः। ‘अग्निमुखो नाम मत्कुणः समायातः’ पञ्चत०१.१७५। (वि) अग्निः मुखम् आद्यः यस्य । ७. अग्न्यादिः। (न) अग्नेः जठरानलस्य मुखं द्वारम् । ८.जठराग्निदीपकः चूर्णभेदः। ‘कासं श्वासं निहन्त्याशु तथैव यक्ष्मनाशनम् । चूर्णमग्निमुखं नाम न क्वचित् प्रतिहन्यते’ चक्रदत्त: ।‘अग्निमुखो द्विजे देवे भल्लाते चित्रके क्वचित्’ विश्वः। ‘भवेदग्निमुखो देवे विप्रे’ मेदिनी ।
 अग्निमुखी	(स्त्री) । अग्निरिव मुखम् अग्रं यस्याः। अग्निमुख+ङीष् । ‘षिद्गौरा०’ ४.१.४१। १.भल्लातकीवृक्षः। ‘अग्निमुखी भल्लातकी त्रिषु’ अमरः। २.अग्निरेव मुखं मुखत्वेन कल्पितं यस्याः गायत्रीमन्त्रः । ‘कदाचिदपि नो विद्वान् गायत्रीमुदके जपेत् । गायत्र्यग्निमुखी यस्मात् तस्मादुत्थाय तां जपेत्’ गोभिलः। ३. अग्निः इव उत्तप्तं मुखं यस्याः । पाकशाला । 
अग्निरक्षणम्	(न) अग्निः रक्ष्यते अनेन । अग्नि+रक्ष+ल्युट् ।१.राक्षसादिभ्यः अग्निरक्षाकारकः मन्त्रभेदः। २.अग्निहोत्रम् । ३.अग्निहोत्रगृहम् । ४.अग्नेः रक्षणम् । भावे ल्युट् । अग्नेः पालनम्, अग्न्याधानम् । ‘यथाग्निरक्षणम् । अग्याधानमग्निहोत्रम्’ हैमः। 
अग्निरजाः	(पुं) (अग्निरजस्)। अग्निः इव रज्यते दीप्यते । अग्नि+रञ्ज(रागे)+असुन् । ‘सर्वधातुभ्योऽसुन्’ उ०४.१८८। १.इन्द्रगोपकीटः। ‘इन्द्रगोपस्वग्निरजः’ हैमः। (न) अग्नेः रजः। २.अग्नेः शक्तिः। ३.सुवर्णम् ।  
अग्निरहस्यम्	(न) अग्नेः अग्न्युपासनाद्यङ्गजातं रहस्यम् अत्र ।  १. अग्न्युपासनाबोधकं शास्त्रम् अग्निकल्पः। २.अग्नेः रहस्यम् । अग्नितत्त्वम् ।
अग्निरुहा	(स्त्री) अग्निः इव रोहति । मांसरोहोणी,मांसादिनी । तदङ्कुरस्य वह्नितुल्यवर्णतया उत्पन्नत्वम् ।
अग्निरूपः	(वि) अग्नेः रूपम् इव रूपं यस्य । १.अग्नितुल्यवर्णः। (न) अग्नेः रूपम् । २.अग्नेः वर्णः। ३.अग्निपुरुषस्य अग्नेः रूपं स्वरूपम् ।
अग्निरेतः	(न) अग्नेः रेतः। १.अग्निशुक्रम् । २.सुवर्णम् । तच्च अग्निरेतोजातम् ।
अग्निलिङ्गम्	(न) अग्नेः लिङ्गं गमकम् । धूमः ।
अग्निलोकः	(पुं) अग्नेः लोकः । १.अग्न्यधिष्ठितः मेरुशृङ्गाधःस्थः भुवनभेदः। २.सूर्यलोकात् ऊर्ध्वलोकः। ‘अनाथस्याग्निसंस्कारं यः कुर्याद् वा दयान्वितः। अशक्तः प्रेरयेदन्यान् सोऽग्निलोके महीयते॥’ काशी०।
अग्निवधूः	(स्त्री) अग्नेः वधूः पत्नी । स्वाहादेवी, दक्षपुत्री ।
अग्निवर्णः	 (पुं) १.सूर्यवंश्यः नृपभेदः। ‘अग्निवर्णमभिषिच्य राघवः’ रघुः१९.१। (वि) अग्नेः वर्णः इव वर्णः यस्य । २.अग्नितुल्यवर्णः। (स्त्री) अग्निवर्णा । ‘तामग्निवर्णां तपसा ज्वलन्तीम्’ श्रीसूक्तम् । (न) अग्नेः वर्णः रूपम् । ३.वह्निरूपम् ।
अग्निवर्धकः	(पुं) अग्नेः जठरानलस्य वर्धकः १. जठराग्न्युद्दीपकः औषधभेदः । (वि) २. पुष्टिवर्धकः पथ्याहारः।
अग्निवर्धनम्	 (न) अग्नेः जठरानलस्य वर्धनं वृद्धिकारकम् । जठराग्निवृद्धिकारकम् । ‘जीरकं रुचिकृत् स्वर्यं गन्धाढ्यं कफवातनुत् । पाके च कटुतीक्ष्णोष्णं लघुपित्ताग्निवर्धनम् ॥’ राजव०।
अग्निवर्षुकः	(पुं) अग्नेः वर्षुकः । आवर्तकनामकः मेघः ।
अग्निवल्लभः	(पु) अग्नेः वल्लभः उद्दीपकत्वात् प्रियः। सालवृक्षः,रालः।
अग्निवायू	(पुं.द्वि) अग्निश्च वायु: च । ‘चार्थे द्वन्द्वः’ २.२.२९। अग्निवायुदेवौ ।
अग्निवासाः	(वि) (अग्निवासस्)। अग्निः इव शुद्धं वासः वस्त्रं यस्य । १.अग्नितुल्यशुद्धवस्त्रवान् । (न) अग्निः इव वासः वस्त्रम् । २.अग्नितुल्यशुद्धं वस्त्रम् ।
अग्निवाहः	(वि) अग्नेः वाहः वाहकः । १.वह्निवाहकः । (पुं) २.मेषः। ३.धूमः,शिखिध्वजः। ‘खतमालशिखिद्वजाः। अग्निवाहः’ त्रिका०।
अग्निवाहनः	(पुं) अग्निः वाहनं यस्य । १.पितृदेवता । (न) अग्नेः वाहनम् । २.मेषः।
अग्निविट्	(पुं) (अग्निविश्)|  अग्नेः विट् मलम् । शान्तः इङ्गालः,निरग्निः दग्धकाष्ठखण्डः। ‘प्रशान्तार्चिरिङ्गालः कारिकाऽग्निविट्’ वैज०। 
अग्निविद्	(वि) अग्निं विन्दते । अग्नि+विद्लृ(लाभे)+क्विप् । ‘सत्सू०विदभिद० क्विप्’ ३.२.६१। १.अग्निहोत्री,साग्निकः| २.अग्निम् अग्निरहस्यं वेत्ति । अग्नि+विद(ज्ञाने)+क्विप् । अग्निरहस्यशास्त्राभिज्ञः| 
अग्निवीजम्	(न) अग्निः वीजम् उत्पत्तिस्थानं यस्य । १.सुवर्णम् ।‘अपामग्नेश्च संयोगात् हेमं रूप्यं च निर्बभौ’ मनुः५.११३। ‘स्वर्णं लोहवरं चाग्निवीजम्’ त्रिका०। २.अग्नेः बीजं बीजाक्षरम् । रेफः,रवर्णः। ‘अग्निवीजं समुद्धृत्य मुखवृत्तसमन्वितम्’ तन्त्रम् ।
अग्निवीर्यम्	(न) अग्नेः वीर्यम् । १.अग्नेः शक्तिः,रेतः। २.सुवर्णम् । (वि) अग्ने: इव वीर्यं यस्य । ३.अग्नितुल्यपराक्रमवान् ।
अग्निवृक्षः	(पुं) अग्नेः वृक्षः । विकङ्कतवृक्षः बदरीविशेषः । 
अग्निवृद्धिः	(स्त्री) अग्ने: वृद्धि: । १. जठराग्नेः वर्धनम्,पचनशक्तेः वृद्धिः, अधिकक्षुधा । २.वह्नेः ज्वलनम् । 
अग्निशरणम्	(न) अग्नेः शरणं गृहम् । अग्न्याधानगृहम्, अग्निहोत्रशाला ।
अग्निशर्मा	(पुं) (अग्निशर्मन्) । अग्निः इव शृणाति । अग्नि+शॄ(हिंसायाम्)+मनिन् । ‘सर्वधातुभ्यो मनिन्’ उ०४.१५२। १. अग्निरिव तीव्रकोपान्वितः ऋषिभेदः। (वि) अग्नेः शर्म सुखं यस्य । २.अग्नेः उपासनेन सुखी । 
अग्निशाला	(स्त्री) अग्नीनां शाला । अग्न्याधानस्थानम् । वा नपुं । ‘हविर्धानमग्निशालं पत्नीनां सदनम्’ श्रुतिः । 
अग्निशिखः	(पु) अग्नेः इव अग्निः इव वा शिखा । १.कुङ्कुमवृक्षः। २.कुसुम्भवृक्षः। ३.जाङ्गलीवृक्षः अग्नितुल्यशिखः। (वि) ३.अग्नितुल्यजटावान् । ४.अग्नितुल्याग्रभागवान् । ‘बाणैरग्निशिखैरिव’ पुरा०। (स्त्री) अग्नेः शिखा इव शिखा अग्रम् अस्याः। ५.लाङ्गलिकावृक्षः। ६.अग्नेः शिखा ज्वाला । वह्निज्वाला । ‘शरैरग्निशिखोपमैः’ महाभा०। (न) अग्निशिखम् । ७.सुवर्णम् । ८.कुसुम्भपुष्पम् । 
अग्निशुश्रूषा	(स्त्री) अग्नेः शुश्रूषा । अग्नेः परिचर्या सेवा । 
अग्निशेखरः	(पुं) अग्नेः शेखरम् इव शेखरम् अग्रं यस्य । १.कुङ्कुमवृक्षः। २.कुसुम्भवृक्षः। ३.जाङ्गलीवृक्षः। (वि) अग्नितुल्याग्रवान् ।
अग्निष्टुत्	(वि) अग्निं स्तौति । अग्नि+ष्टुञ्(स्तुतौ)+क्विप्+षत्वम् । ‘अन्येभ्योऽपि दृश्यते’ ३.२.१७८। ‘अग्नेः स्तुत्स्तोमसोमाः’ ८.३.८२। १.अग्निस्तावकः। २.अग्नि: स्तूयते अत्र । अग्नि+ष्टुञ्+क्विप्(आधारे)+षत्वम् । ‘अन्ये०’ ३.२.१७८।‘अग्नेः०’ ८.३.८२। अग्निष्टोमस्य विकृतिभूतः एकाहसाध्यः यागभेदः । 
अग्निष्टुप्	(वि) (अग्निष्टुभ्)। अग्निः स्तुभ्यते अत्र । अग्नि+ष्टुभु(स्तम्भे)+क्विप् । ‘अन्ये०’ ३.२.१७८। यज्ञभेदः। 
अग्निष्टोमः	(पुं) अग्नेः स्तोमः स्तुतिसाधनं तृचसमुदायः अवसाने यत्र । १.अग्निस्तुतियुक्तः यागविशेषः। ‘ज्योतिष्टोमेन स्वर्गकामो यजेत’ श्रुतिः। २.षष्ठस्य मनोः पुत्रः। 
अग्निष्टोमसाम	(न) (अग्निष्टोमसामन्) । अग्निष्टोमे अवसाने विहितं साम गानविशेषः। अग्निष्टोमयज्ञसमापके तृतीयसवने विहितः ‘यज्ञायज्ञीय’ इत्यादौ ऋचि गीयमानः सामवेदः। 
अग्निष्ठः	(पुं) अग्नौ तिष्ठति । अग्नि+ष्ठा(गतिनिवृत्तौ)+कः,षत्वम् । ‘सुपि स्थः’  ३.२.४। कन्दुः,वह्नौ स्थितियोग्यं लोहमयं तण्डुलादिभर्जनपात्रं कटाहादि (कडा)। ‘कन्दुरग्निष्ठ उच्यते’ त्रिका०। 
अग्निष्वात्तः	(पुं) अग्नेः श्राद्धीयविप्रकररूपानलात्  सुष्ठु आत्तं ग्रहणं येषाम् । अग्नि+सु+आ+डु दाञ्(दाने)+क्तः। मरीचिपुत्रः पितृगणविशेषः । ‘अग्निष्वात्ताश्च देवानां मारीचा लोकविश्रुताः’ मनुः ३.१९५।  
अग्निसखः 	(पुं) अग्नेः सखा । अग्नि+सखि+‘टच्’ । ‘राजाहस्सखिभ्यष्टच्’ (५.४.९१) । १. अग्निमित्रम्, वायुः २. अरण्यकपोतः ३. धूमः ।
अग्निसंस्कारः	(पुं) अग्निना संस्कारः मन्त्रपूर्वकदाहः। शास्त्रविधिना अग्निकृतसंस्कारः,चितायां शवस्य मन्त्रपूर्वकं दहनम् । ‘ऊनद्विवार्षिकं प्रेतं निदध्यु: बान्धवा बहिः। नाऽस्य कार्योऽग्निसंस्कारो न च कार्योदकक्रिया’ मनुः५.६१। ‘पितरीवाग्निसंस्कारात्परा ववृतिरे क्रियाः’  रघुः१२.५६। 
अग्निसङ्काशः	(पुं) अग्निः इव सङ्काशते । अग्नि+सम्+काशृ(दीप्तौ)+अच् । १.अग्नितुल्यवर्णः। २.अग्निसमानतेजस्कः।
अग्निसम्भवः	(पु) अग्निरिव सम्भवति । अग्नि+सम्+भू(सत्तायाम्)+अच् । ‘नन्दि०’ ३.१.१३४। १. अरण्यकुसुम्भः । २.अग्निः सम्भवः यस्य । कार्त्तिकेयः। (वि) ३.अग्निसञ्जातः। (न) ४.सुवर्णम् ।
अग्निसहः	(पुं) अग्निं सहते । अग्नि+षह(मर्षणे)+अच् । ‘नन्दि०अचः’ ३.१.१३४। भेकः, मण्डूकः । 
अग्निसहायः	(पुं) अग्नेः जठरानलस्य सहायः। १.अरण्यकपोतः। २.अग्नेः सहायः। धूमः। ३.वायुः।
अग्निसाक्षिकः	(पुं) अग्निः साक्षी यत्र । अग्निसाक्षिन्+कप् । ‘शेषाद्विभाषा’ ५.४.१५४। अग्निं सक्षीकृत्य कृतं कर्म। ‘चक्रेऽग्निसाक्षिकं सख्यम्’ रामा०।   
अग्निसात्	(अ) अग्नि+साति: । १.सर्वम् अग्नि: सम्पद्यते । ‘विभाषा साति कार्त्स्न्ये’ ५.४.५२। सर्वावयवावच्छेदेन अग्नित्वं प्राप्तम् । ‘न चकार शरीरमग्निसात्’ रघुः८.२७। २. ‘अभिविधौ सम्पदा च’ ५.४.५३। किञ्चिदवयवावच्छेदेन अग्नित्वं प्राप्तम् । 
अग्निसारम्	(न) अग्नेः इव सारः बलम् अत्यन्तानलोत्तापनेऽपि सारांशादहनात् यस्य । १.रसाञ्जनम् । २.नेत्राञ्जनम् । (पुंन) अग्नेः सारः। ३.वह्रिसारः।
अग्निसुतः	(पु) अग्नेः सुतः । स्कन्दः,कार्तिकेयः । ‘षट्कृत्वस्तत्र निक्षिप्तमग्नेरेतः कुरूत्तम । तस्मिन् कुण्डे प्रतिपदि कामिन्या स्वाहया तदा ॥ तत् स्क्न्नं तेजसा तत्र संवृतं जनयत् सुतम्’ महाभा०३.२२३अ०। 
अग्निसूत्रम्	(न) अग्नेः सूत्रम् । मौञ्जी मेखला । ब्रह्मचारिभिः धार्यमाणा मुञ्जतृणनिर्मिता रज्जुः । 
अग्निस्तम्भः	(पुं) अग्निः स्तभ्यते दाहकशक्तौ निरुध्यते अनेन । अग्नि+स्तम्भु(रोधने)(सौत्रः धातुः)+घञ् । ‘हलश्च’ ३.३.१२१। ।१.अग्निस्तम्भनमन्त्रः। २.अग्नेः दाहकशक्तिनिरोधकम् ओषधम् । ३.अग्निस्तम्भकचन्द्रकान्तादिमणिः। ४.अग्नेः स्तम्भः। अग्नेः दाहशक्तिनिरोधः। 
अग्निस्तम्भनः	(वि) अग्नेः स्तम्भनः। अग्निं स्तभ्नाति । अग्नि+स्तभु(स्तम्भने)+ल्युः । ’नन्दि०’ ३.१.१३४। अग्निदाहनशक्तिनिरोधकः । १.मणिः। २.मन्त्रः। ३.ओषधिः। (न) अग्नेः स्तम्भनम् । ४.मणिमन्त्रौषधिद्वारा अग्नेः दाहकशक्तिनिवारणम् । ‘शाल्मलीरसमादाय खरमूत्रे निधापितम् । अग्न्यागारे क्षिपेत् तेन अग्निस्तम्भनमुत्तमम् ॥’ गरुडपु०१८६अ०।  
अग्निस्तोकः	(पु) अग्नेः स्तोकः क्षुद्रांशः। अग्निकणः।
अग्निहुत्	(पुं) अग्निं हुतवान् । अग्नि+हु(दानादानयोः)+क्विप् । कृताग्निहवनः, आग्निहोत्री । 
अग्निहोत्रः	(पुं) अग्नि: हूयते अत्र । १.वह्निः। ‘अग्निहोत्रं समादाय गृह्यं चाग्निपरिच्छदम्’ मनुः६.४। २.अग्नये हूयते इदम् । हविः। ‘अग्निहोत्रोऽग्निहविषोः’ मेदिनी ।(न) अग्नये हूयते अत्र । ३.अग्निकार्यम्,मन्त्रकरणवह्निस्थापनपूर्वतदुद्देश्यकहोमः।  
अग्निहोत्रहवनी	(स्त्री) अग्निहोत्रः अग्निः हविः वा हूयते अनया । १.अग्निहोत्रहविर्गृहणसाधनं काष्ठपात्रं स्रुक्स्रुवादि । २.अग्निहोत्रहविर्ग्राहिणी ऋक् ।
अग्निहोत्री	(पुं) (अग्निहोत्रिन्) । अग्निहोत्रम् अस्य अस्ति । अग्निहोत्र+इनिः। ‘अत इनि०’ ५.२.११५। अग्निस्थापनपूर्वकं प्रातरादिकाले अग्निहोत्रहोमकर्ता, साग्निकः,आहिताग्निः। ‘अग्निहोत्र्यग्निचिच्चाहिताग्गौ’ हैमः। ‘अग्निहोत्र्यपविध्याग्नीन् ब्राह्मणः कामकारतः। चान्द्रायणं चरेन्मासम्’ मनः११.४१। 
अग्नीत्	(पु) (अग्नीध्)। अग्निम् इन्धे । अग्नि+ञि इन्धी(दीप्तौ)+क्विप्(कर्तरि) । ‘क्विप् च’ ३.२.७६। १.अग्न्याधानकर्ता ऋत्विग्भेदः,याजकः। २.इध्यते । इन्धे+क्विप्(भावे) । अग्नेः इत् । अग्न्युद्दीपनम् ।
अग्नीघ्र:	(पुं) अग्निम् इन्धे । अग्नि+ञि इन्धी(दीप्तौ) + रन् । ‘स्फायितञ्चि०’ उ०१.१७८। बाहु०। १.अग्न्याधानकारकः ब्रह्मापरपर्यायः ऋत्विग्भेद:। २.काम्यायां प्रियव्रतात् उत्पन्न: नृपभेदः। ३.स्वायम्भुवमनुपुत्र: राजभेदः। (स्त्री)  अग्नीध्रा । ४.अग्निकार्यम्, हविर्दानादिपूर्वकाग्निज्वालनम्,अग्निकारिका । ‘अग्नीध्रा चाग्निकारिका’ हैमः।
अग्नीन्धनम्	(न) अग्निः इध्यते अनेन अस्मिन् वा । अग्नि+इधि(दीप्तौ)+ल्युट् । ‘करणाधिकरणयोश्च’ ३.३.११७। १.हविर्दानादिपूर्वकाग्निज्वालनम्,अग्निकार्यम् । ‘अग्नीन्धनमग्निकार्यम्’ हैमः। ‘अग्नीन्धनं भैक्ष्यचर्यामधःशय्यां गुरोर्हितम् । आ समावर्तनात् कुर्यात् कृतोपनयनो द्विज:’ मनु:२.१०८। (स्त्री) अग्नीन्धनी ।
अग्नीवरुणौ	(पुं.द्वि) (अग्नीवरुण)। अग्निश्च वरुणश्च । अग्निवरुण+ईत् । ‘ईदग्नेः सोमवरुणयोः’ ६.३.२७। एकहविर्भोक्तारौ देवौ अग्निः वरुणश्च ।
अग्नीषोमप्रणयिनी	(स्त्री) अग्नीषोमौ प्रणीयेते संस्क्रियेते अनया अत्र वा । अग्नीषोम+प्र+णीञ्(प्रापणे)+ल्युट्(करणे आधारे वा)+ङीप् । १.अग्नीषोमसंस्कारिका ऋक् । २.अग्नीषोमसंस्कारकं पात्रम् । ३.भावे ल्युट् । अग्नीषोमसंस्कारः।
अग्नीषोमीयः	(वि) अग्नीषोमौ देवते अस्य । अग्नीषोम+छः। ‘द्यावा०मरुत्वदग्नीषोम०छ च’ ४.२.३२। १.अग्नीषोमदेवताकः पश्वादिः। ‘अग्नीषोमीयस्य पशोरश्नाति’ श्रुतिः। २.कपालरूपपात्रादिसंस्कृतः हविर्भेदः। ‘अग्नीषोमीयमेकादशकपालं निर्वपेत्’ श्रुतिः। 
अग्नीषोमौ	(पुं.द्वि) (अग्नीषोम)। अग्निश्च सोमश्च । अग्निसोम+ईत्,षत्वम् ।‘ईदग्नेः सोमवरुणयोः’ ६-३-२७। ‘अग्नेः०सोमाः’ ८.३.८२। एकहविर्भोक्तारौ अग्निः सोमश्च देवौ।
अग्नेन्द्रौ	(पु.द्वि) (अग्नेन्द्र) । अग्निश्च इन्द्रश्च । अग्नि+इन्द्र+आनङ्,गुणः। ‘देवताद्वन्द्वे च’ ६.३.२६। ‘आद्गुणः’ ६.१.८७। एकहविर्भोक्तारौ अग्निः इन्द्रश्च देवौ ।
अग्न्यगारम्	(न) अग्नेः अग्निहोत्रसम्बन्धिवह्नेः अगारम् । अग्निहोत्रगृहम् ।‘वसन् चतुर्थोऽग्निरिवाग्न्यगारे’ रघुः५.२५।
अग्न्यस्त्रम्	(न) अग्नेः अस्त्रम् । आग्नेयास्त्रम्,अग्निघटितास्त्रम् (बन्दूक)। 
अग्न्याधानम्	(न) अग्नेः आधानम् । १.वेदमन्त्रपुरस्सरं वह्निस्थापनम्, अग्निहोत्रम् । अग्न्याधानमग्निहोत्रम्’ हैमः। २.अग्नेः आधानं यत्र । अग्निहोत्रगृहम् । 
अग्न्याधेयः	(पुं) अग्निः आधेयः येन । अग्निहोत्री,आहिताग्निः।
अग्न्यालयः	(पुं) अग्नेः आलयः ।१.वेदमन्त्रद्वारा वह्निस्थापनयोग्यं गृहम् । २.यज्ञाग्न्याधारकुण्डम् । ३.अग्न्याधारस्थण्डिलम् ।
अग्न्याहित:	(पुं) आहिता: आधानेन संस्कृता: अग्नयः येन । परनिपातः। ‘वाहिताग्न्यादिषु’ २.२.३७। आहिताग्निः,अग्निहोत्री,साग्निकः द्विजः।
अग्न्याहितिः	(स्त्री) अग्नेः आहितिः । १.अग्न्याधानम् । (पु) अग्नेः आहितिः येन । २.अग्निहोत्री ।
अग्न्युत्पातः	(पुं) अग्नेः दिव्यानलस्य उत्पातः अनिष्टसूचकोपद्रवः। १.आकाशादिषु अग्निविकारः। २.अशुभसूचकः उल्कापातादिः। ३. धूमकेतुकृतविकारः।
अग्न्युद्धारः	(पु) अग्नेः आधानार्थम् उद्धारः अरणिमन्थनेन उत्पादनम् । अरणिद्वयघर्षणेन अनलोत्पादनम् । ‘अलाभे त्वशमीगर्भादुद्धरेदविलम्बितः।,अस्यां यो जायते वह्निः स कल्याणकृदुच्यते’ कात्या०।
अग्न्युपस्थानम्	(न) अग्निः उपस्थीयते अनेन । अग्नि+ष्ठा(गतिनिवृत्तौ)+ल्युट् । ‘करणा०’ ३.३.११७। १.अग्नेः उपासनमन्त्रः। २.अग्नेः उपस्थानम् । अग्नेः उपासनम् ।
अग्रः 	(वि) अगति | अग(कुटिलायां गतौ)+रन् | ‘ऋज्रेन्द्राग्र०’ उ०२.२९। १.प्रमुखः,प्रधानम् । २.अधिकः। ३.प्रथमः। ४.पुरस्तात् स्थितः। (पुं) ५.स्वप्नः। ‘संस्कारमात्रजः स्वप्नः,अदृष्टजस्त्वत्र चाग्रः’ वैज०। ६.उपरि, ऊर्ध्वभागः। ‘पद्मानि यस्याग्रसरोरुहाणि’ कुमा०१.१६। ७.पुरोभागः,पूर्वभागः। ‘अथाग्रहस्ते मुकुलीकृताङुलौ’ कुमा०। ८.आलम्बनम्,आश्रयः,विश्रान्तिस्थानम् । ‘मनुरेकाग्रमासीनम्’ मनुः१.१। (न)  ९.समूहः,यूथम् ।१०.अग्रभागः। ‘प्रणर्तितानेकलताभुजाग्रान्’ माघ०४.७। ११.पलुपरिमाणम् । १२.बाह्यणभोजनम्,भोजनप्रत्याम्नायवस्तुदानम् । १३.उत्कर्षः, श्रेष्ठत्वम् । १४.प्रान्तभागः,समीपप्रदेशः। ‘हर्म्याग्रसंरूढतृणाङ्कुरेषु’ रघुः६.४७।  १५.शिखरम् । ‘शिरोऽग्रं शिखरं वा ना’ अमरः। ‘कैलासाग्रसमासीनम्’ तन्त्रम् । ‘अग्रं पुरस्तादुपरि परिमाणे पलस्य च । आलम्बने समूहे च प्रान्ते च स्यान्नपुंसकम् । अधिके च प्रधाने च प्रथमे चाभिधेयवत्’ मेदिनी । 
अग्रकरः	(पुं) अग्रः करः। अवयवावयविनोः अभेदः। हस्तस्य अग्रभागः,अग्रहस्तः। 
अग्रकायः	(पुं) अग्रः कायः। अवयवावयविनोः अभेदः। शरीरपूर्वभागः । 
अग्रगः	(वि) अग्रे गच्छति । अग्र+गम्लृ(गतौ)+डः।‘अन्यत्रापि०’ वा०३.२.४८। पुरोगामी । 
अग्रगण्यः	(वि) अग्रे गण्यते । अग्र+गण(संख्याने)+यत् । ‘अचो यत्’ ३.१.९७ । १. अग्रगणनीयः। ‘शमनभवनयाने यद्भवानग्रगण्यः’ महाभा० । २. मुख्यः, प्रमुखः। 
अग्रगामी	(वि) (अग्रगामिन्) अग्रे गच्छति । अग्र+गम्लृ(गतौ)+णिनिः। ‘नन्दिग्रहि०’ ३.१.१३४। पुरोगामी । (स्त्री) अग्रगामिनी | अग्रगामिन्+ङीप् । ‘ऋन्नेभ्यो ङीप्’ ४.१.५। 
अग्रजः	(पुं) अग्रे जायते | अग्र+जनी(प्रादुर्भावे)+डः। ‘सप्तम्यां जनेर्डः’ ३.२.९७। १ ज्येष्ठभ्राता । ‘सर्वेषां धनजातानामाददीताग्र्यमग्रजम्’ मनुः९.११४। ‘पूर्वजस्त्वग्रियोऽग्रजः’ अमरः। २. विप्रः। ‘विप्रो द्व्यग्राभ्यां जातिजन्मजाः’ हैमः। (वि) ३. पूर्वम् उत्पन्नः। (स्त्री) अग्रजा । ४. ज्येष्ठा भगिनी ।
अग्रजन्मा	(पुं) (अग्रजन्मन्) । अग्रे जन्म यस्य । १.अग्रजः, ज्येष्ठभ्राता । २.विप्रः,ब्राह्मणः। ‘विप्रः अग्रजन्माऽग्रजे विप्रे’ हैमः। ३.ब्रह्मा । ४. श्रेष्ठः। (वि) ५.पूर्वं जातः।  
अग्रजातः	(पुं) अग्रे जातः । १. ज्येष्ठभ्राता २. ब्राह्मणः। ३. ब्रह्मा । (वि) ४. पूर्वजातः । (स्त्री) अग्रजाता ।
अग्रजातिः	(स्त्री) अग्रा जातिः। १.श्रेष्ठजातिः। (पुं) अग्रा जातिः यस्य । २. ब्राह्मणः। (वि)३. श्रेष्ठजातौ उत्पन्नः। 
अग्रजिह्वा	(स्त्री) अग्रा जिह्वा। जिह्वायाः अग्रभागः ।
अग्रणीः	(पुं)  अग्रं नयति हविः देवेभ्यः। अग्र+णीञ्(प्रापणे)+क्विप् । ‘सत्सूद्विष०नीराजा०क्विप्’ ३.२.६१। १.अग्निः। २. जनान् अग्रे नयति । प्रभुः. यजमानः, नायकः। ३. प्राणिनः अग्रे नयति । विष्णुः। ‘अग्रणीर्ग्रामणीः श्रीमान्’ वि०स०। (वि) ४. श्रेष्ठः। ५. अग्रे स्थितः,अग्रे नेता । ‘अथाङ्गिरसमग्रगण्यम्’ कुमा०६.६५।  
अग्रतः	(अ) (अग्रतस्) । अग्रे । अग्र+तसिः। ‘आद्यादिभ्यः०’ वा०५.४.४४। पुरोभागे, पुरतः । ‘ स्यात् पुरः पुरतोऽग्रतः’ अमरः। ‘धनुर्भृतामग्रत एव रक्षिणाम्’ रघुः३.३१। 
अग्रतःसरः	(वि) अग्रतः सरति गच्छति । अग्रतस्+सृ(गतौ)+टः। ‘पुरोग्रतोऽग्रेषु सर्तेः’ ३.२.१८। अग्रेसरः । ‘अग्रेसरप्रष्ठाग्रतःसरपुरःसराः’ अमरः। 
अग्रदानी	(वि) (अग्रदानिन्)। अग्रे दानं प्रेतोद्देशेन अस्य अस्ति । अग्रदान+इनिः। ‘अत इनिठनौ’ ५.२.११५। १. अग्रे दानकर्ता । २. अग्रे दीयते अस्मै । अग्र+डु दाञ्(दाने)+ल्युट् । ‘कृत्यल्युटो बहुलम्’ ३.३.११३। प्रेतोद्देश्यकदानप्रतिग्राही विप्रः। ‘ग्रहणात्तिलदानानामग्रदानी बभूव सः’ ब्रह्मवै० । 
अग्रदूतः	(पुं) अग्रगामी दूतः । ‘कृष्णाक्रोधाग्रदूतः’  वेणी१.१२| 
अग्रपर्णी	अग्रे पर्णं पत्रं यस्याः। अजलोमावृक्षः| आलकुशी ।
अग्रपादः	(पुं) अग्रः पादः। पादस्य अग्रभागः। ‘नवकिसलयरागेणाग्रपादेन बाला’ मालवि०३.१२।   
अग्रपूजा	(स्त्री)  अग्रे पूजा । प्राथमिकपूजा । ‘अग्रे पूजामिह स्थित्वा गृहाणेमाम्’  पुरा०। 
अग्रपेयम्	(न) अग्रं पेयम् । प्राथमिकपानम् । 
अग्रभागः	(पुं) भज्यते । भागः । अग्रः पूर्वः भागः एकदेशः। १.श्राद्धादौ प्रथमम् उद्धृत्य देयं द्रव्यम् । २.शेषभागः।  
अग्रभागी	(पुं) (अग्रभागिन्)। अग्रे भागी । प्रथमतया प्राप्तौ अधिकृतः। (स्त्री) अग्रभागिनी । अग्रभागिन्+ङीप् । ‘ऋन्नेभ्यो ङीप्’ ४.१.५।  
अग्रभुक्	(वि) (अग्रभुज्)। अग्रे देवपित्रादिभ्यः अदत्वा प्रथमतः भुङ्क्ते । अग्र+भुज(पालनाभ्यवहारयोः)+क्विप् । ‘क्विप् च’ ३.२.७६। औदरिकः,उदरमात्रपूरणापेक्षकः। 
अग्रभूः	(पुं) अग्रे भवति उत्पद्यते । अग्र+भू(सत्तायाम्)+क्विप् । ‘क्विप् च’ ३.२.७६। १.ज्येष्ठभ्राता २.विप्रः। (स्त्री) ३.ज्येष्ठभगिनी । (वि) ४.पूर्वजातः।
अग्रभूमिः	(स्त्री) अग्रा भूमिः। प्रथमोद्दिष्टम् ।
अग्रमांसम्	(न) अग्रं मुख्यं मांसम् । अग्रं प्रधानं भक्ष्यत्वेन मन्यते ज्ञायते । अग्र+मनु+सः। १.हृदयस्य पद्माकारं मांसम्,हृदयान्तर्गतमांसविशेषः,वुक्का । ‘वुक्काऽग्रमांसम्’ अमरः। ३.उदरमध्यवर्तिमांसवर्धनरूपः रोगविशेषः।
अग्रयणम्	(न) अग्रम् अयनात् उत्तरायणात् तत्कालः अस्य । शक०। अग्र+अयन+अच् । ‘अर्श आदिभ्योऽच्’ ५.२.१२७। १.मार्गशीर्षमासे साग्निककर्तव्यः नवसस्येष्टिरूपः यज्ञभेदः, नवाग्रयणस्थालीपाकः। २.निरग्निकर्तव्यं नवान्नश्राद्धम् । 
अग्रयानः	(वि) अग्रे यानं गमनं यस्य । १.पुरोगामी । (न) २. पुरोगामि सैन्यम्,नासीरम् । ‘नासीरं त्वग्रयानं स्यात्’ हैमः।३.अग्रे यानम् । पुरोगमनम् । 
अग्रयायी	 (वि) (अग्रयायिन्) । अग्रे याति | अग्र+या(प्रापणे)+णिनिः। ‘नन्दिग्रहि०’ ३.२.१३४। १.पुरोगामी । ‘पुत्रस्य ते रणशिरस्ययमग्रयायी’ शाकु०७.२६। २. श्रेष्ठः। 
अग्रयोधी	(पुं) (अग्रयोधिन्) । अग्रे स्थित्वा युध्यते । अग्र+युध(सम्प्रहारे)+णिनिः । ‘नन्दिग्रहि०’ ३.२.१३४ । मुख्यवीरः, सैन्यानाम् अग्रे योद्धा । 
अग्ररन्ध्रम्	(न) अग्रं रन्ध्रम् । पुरःस्थितं रन्ध्रम् । ‘त्रासान्नासाग्ररन्ध्रं विशति फणिपतौ भोगसङ्कोचभाजि’ मालती १.२। 
अग्रसन्धानी	(स्त्री) अग्रे फलोत्पत्तेः प्राक् सन्धीयते शुभाशुभफलं ज्ञायते अनया । अग्र+सम्+डु धाञ्(धारणपोषणयोः)+ल्युट् । ‘करणाधिकरणयोश्च’ ३.३.११७। १. प्राणिनां पूर्वजन्मनः कर्मानुसारं फलसूचिका आवली,  यमपञ्जिका । ‘पञ्जिका त्वग्रसन्धानी’ त्रिका०। (वि) अग्रसन्धानः । २.अग्रसन्धानकारी ।  
अग्रसन्ध्या	(स्त्री) अग्रं सन्ध्यायाः। १.सन्ध्यापूर्वकालः। २.अग्रा पूर्वा सन्ध्या । प्रातः सन्ध्यासमयः । ‘कर्कन्धूनामुपरि तुहिनः रञ्जयत्यग्रसन्ध्या’ शाकु०४.३। 
अग्रसरः	(पुं) अग्रे सरति । अग्र+सृ(गतौ)+टः। अग्रगामी | ‘हरिहयाग्रसरेण धनुर्भृता’ रघुः१.२३। 
अग्रहः	(पुं) न ग्रहः परिग्रहः यस्य । १.संन्यासिप्रभृतिः,वानप्रस्थः। ‘वानप्रस्थो वैखानसोऽग्रहः’ त्रिका०। २.न ग्रहः। परिग्रहाभावः। ३. न ग्रहः ज्ञानं यस्य । ज्ञानशून्यः। 
अग्रहस्तः	(पुं) अग्रः हस्तः। १.हस्तस्य अग्रभागः। ‘अथाग्रहस्ते मुकुलीकृताङ्गुलौ’ कुमा०५.६३। २. दक्षिणहस्तः।  
अग्रहायणः	(पुं) अग्रः श्रेष्ठः हायनः व्रीहिः यस्मिन् । णत्वम् ‘पूर्वपदात्सञ्ज्ञायामगः’ ८.४.३। वर्षारम्भः,मार्गशीर्षमासः,नूतनधान्योत्पत्तिकालः । ‘मासानां मार्गशीर्षोऽस्मि’ गीता १०.३५। 
अग्रहयणेष्टिः	(स्त्री) अग्रा प्राथमिकी हायननिमित्ता इष्टिः। नवसस्येष्टिः,यागभेदः। 
अग्रहारः	(पुं) अग्रं प्रथमं ह्रियते उत्पन्नसस्यादि स्थाप्यते । अग्र+हृञ्(हरणे)+घञ् (कर्मणि) । ‘अकर्तरि च कारके सञ्ज्ञायाम्’ ३.३.१९। १. प्राप्ते धान्ये ब्राह्मणोद्देशेन स्थाप्यः धान्यादिः। २. गुरुकुलादावृत्तब्रह्मचारिणे दत्ता भूमिः। ३. देयः क्षेत्रादिः,ग्रामः,वृत्तिः वा । ‘स कस्मिंश्चिदग्रहारे काली नामैकस्य’ दशकु०८.९। (वि) ४. अग्रहारकः।
अग्राक्षि	(न) अग्रम् अक्षि । नेत्राग्रम् अपाङ्गः । ‘अग्राक्ष्णा वीक्षमाणस्तु तिर्यग्भ्रातरमब्रवीत्’ रामा०। 
अग्राणीकम्	(न) अग्रम् अनीकम् । गुणगुणिनोरभेदः। णत्वम् । १.अग्रयायिसैन्यम् । ‘अग्राणीकं रघुव्याघ्रौ दानवानां बभञ्जतुः’ रामा०। २.अग्रम् अनीकस्य सैन्यस्य । सैन्यमुखम्, सेनाग्रम् । ‘दीर्घांल्लघूंश्चैव नरानग्रानीकेषु योजयेत्’ मनुः७.१९३। 
अग्राम्यः	(पुं) न ग्राम्यः । १. नगरे वर्तमानः,सुशिक्षितः। २.सुन्दरः। 
अग्रासनम्	(न) अग्रम् अर्घादिदानात् पूर्वं कल्पितम् आसनम् । १. श्राद्धान्नभोजनार्थम् अर्घादिदानादितः अग्रे कल्पितं विप्राय उपवेशनार्थम् आसनम् । २. प्रथमं, प्रमुखं, पुरःस्थितं वा आसनम् । ‘मामग्रासनतोऽवकृष्टमवशं ये दृष्टवन्तः पुरा’ मुद्रा०१.१२। 
अग्राह्यः	(वि) न ग्राह्यः । १.ग्रहीतुम् अयोग्यः, ग्रहणायोग्यः शिवनैर्माल्यादिः। ‘अग्राह्यं शिवनैर्माल्यम्’ पुरा०। २.प्रतिग्रहानर्हः तिलाश्वादिः। ‘अन्तर्जले देवगृहे वल्मीके मूषकस्थले । कृतशौचावशिष्टे च अग्राह्याः पञ्च मृत्तिकाः’  स्मृतिः। 
अग्रिमः	(पुं) अग्रे भवः। अग्र+डिमच् । ‘अग्रादिपश्चाड्डिमच्’ वा०४.३.२३। १.प्रथमः,ज्येष्ठभ्राता । (वि) २.उत्तमः,श्रेष्ठः। ‘उत्तमाग्रे । ग्रामण्यग्रण्यमग्रिम०’  हैमः। ३. पूर्वम् अग्रे स्थितः । ‘वीराणामग्रिमो भूत्वा युयुधे पार्थिवैः सह’ पुरा०।  
अग्रियः	(पुं) अग्रे भवः । अग्र+घः। ‘घच्छौ च’ ४.४.११७। १.ज्येष्ठभ्राता । ‘पूर्वजस्त्वग्रियोऽग्रजः’  अमरः। (वि) २.श्रेष्ठः,उत्तमः। ‘प्रवेकानुत्तमोत्तमाः।०अग्रीयमग्रियम्’ अमरः। ३.पूर्वं जातः। 
अग्रीयः	(पुं) अग्रे भवः । अग्र+छः। ‘घच्छौ च’ ४.४.११७। १. ज्येष्ठसहोदरः। (वि) २. श्रेष्ठः, उत्तमः। ‘प्रवेकानुत्तमोत्तमाः।०अग्रीयमग्रियम्’ अमरः। ‘अग्रीयभागं ददतेऽस्य दैत्याः’ श्रुतिः। ३. पूर्वं जातः।    
अग्रे	(वि.प्र.अ) १.पुरतः। २.आरम्भे । ‘प्रतापोऽग्रे ततः शब्दः परागस्तदनन्तरम्’  रघुः४.३०। ३.पूर्वम् । ४.अनन्तरम् । ‘स्पष्टमग्रे भविष्यति’ । ५.समक्षम्, सान्निध्यम् । 
अग्रेगः	(वि) अग्रे गच्छति । अग्र+गम्लृ(गतौ)+डः। ‘अन्यत्रापि दृश्यते०’ वा०३.२.४८। १.पुरोगन्ता, अग्रगामी । २.नेता ।  
अग्रेगूः	(पुं) अग्रे गच्छति । अग्रे+गम्लृ(गतौ)+ऊङ्। ‘ऊङ् च गमादीनाम्०’ वा०६.४.४०। अग्रगामी,पुरोगन्ता ।
अग्रेदिधिषुः 	(पुं) अग्रे दिधिं धैर्यं स्यति त्यजति इन्द्रियदौर्बल्यात् । अग्रे+षो(अन्तकर्मणि)+कूः। निपा०। ‘अन्दूदृम्भू०दिधिषूः’ उ०१.९३। वा हृस्वः। पृषो०। अग्रे प्रधानं दिधिषुः द्विरूढा यस्य । १.मृतभर्तृकायाः प्रजावत्याः परिणेता । ‘भ्रातुर्मृतस्य जायायां संसक्तो दिधिषूपतिः । स तु स्यादग्रदिधिषुर्योऽनुजो रमते तया । स्यादग्रेदिधिषुश्चासौ स्यादग्रेदिधिषूरपि’ वैज०। (स्त्री) २. प्रागनूढज्येष्ठभगिन्याः प्रागूढकनिष्ठभगिनी । ‘ज्येष्ठायां यद्यनूढायां कन्यायामुह्यतेऽनुजा । सा चाग्रेदिधिषुर्ज्ञेया पूर्वा तु दिधिषुः स्मृता’ देवलः।  
अग्रेदिधिषूः	(पुं) अग्रे दिधिं धैर्यं स्यति त्यजति इन्द्रियदौर्बल्यात् । अग्रे+षो(अन्तकर्मणि)+कूः। निपा०। ‘अन्दूदृम्भू०दिधिषूः’ उ०१.९३। अग्रे प्रधानं दिधिषूः द्विरूढा यस्य ।१.अग्रेदिधिषुः,मृतभर्तृकायाः प्रजावत्याः परिणेता। ‘स तु स्यादग्रदिधिषुर्योऽनुजो रमते तया । स्यादग्रेदिधिषुश्चासौ स्यादग्रेदिधिषूरपि’ वैज०।(स्त्री) प्रागनूढज्येष्ठभगिन्याः प्रागूढकनिष्ठभगिनी ।‘या ज्येष्ठायामनूढायामूढाग्रेदिधिषूरसौ’ वैज० । ‘ज्येष्ठायां यद्यनूढायां कन्यायामुह्यतेऽनुजा । सा चाग्रेदिधिषूर्ज्ञेया पूर्वा तु दिधिषूः स्मृता’ देवलः।
अग्रेदिधिषूपतिः	(पुं) अग्रेदिधिष्वाः पतिः । अनूढज्येष्ठायां भगिन्यां सत्यां कनिष्ठायाः भगिन्याः वोढा,अग्रजायाः विवाहात् पूर्वं विवाहितायाः अनुजायाः पतिः। ‘यश्चाग्रेदिधिषूपतिः’ स्मृतिः।
अग्रेवणम्	(न) वनस्य अग्रे । परनिपातः,णत्वम् । ‘राजदन्तादिषु परम्’ २.२.३१। ‘वनं०सारिकोटराग्रेभ्यः’ ८.४.४। अरण्यस्य पुरोभागे। ‘अनल्पकोपमकरोदग्रेवणं रावणम्’ चम्पूरा०३.५७। 
अग्रेसरः	(वि) अग्रे सरति । अग्रे+सृ(गतौ)+टः। ‘पुरोग्रतोऽग्रेषु सर्तेः’ ३.२.१८ । पुरःसरः, पुरोगामी, नेता । ‘पुरोगाग्रेसरप्रष्ठाग्रतःसरपुरःसराः। पुरोगमः पुरोगामी’ - अमरः। ‘मानमहतामग्रेसरः केसरी’ नीतिश०२९। (स्त्री) अग्रेसरी ।  
अग्रेसरिकः	(वि) अग्रे सरणं गमनम् । अग्रे+सृ(ग्तौ)+अप्(भावे) । अग्रेसरे अग्रगमने प्रसृतः। अग्रेसर+ठन् । अग्रगामी,नायकः। ‘स्यान्नायकाग्रेसरिकौ’ त्रिका०।
अग्र्यः	(पुं) अग्रे भवः । अग्र+यत् । ‘अग्राद्यत्’ ४.४.११६। १.ज्येष्ठभ्राता । ‘स्वसुतमग्र्यमसूयत रोहिणी’  याद०३.४५। (वि) २. श्रेष्ठः, उत्तमः,प्रधानम् । ‘प्रवेकानुत्तमोत्तमाः।,प्राग्र्याग्र्याग्रीयमग्रियम्’ अमरः। ‘वधूवरं पुष्यति कान्तिमग्र्याम्’  कुमा०७.७८। ३.पूर्वं जातः।  
अघः	(पुं)१.अघासुरः।  (न) अङ्घते गच्छति दानादिना । अघि(गतौ)+अच् । ‘नन्दिग्रहि०’ ३.१.१३४। आगमशास्त्रस्य अनित्यत्वात् न नुम् । २. पापम् । ‘हरत्यघं सम्प्रति हेतुरेष्यतः शुभस्य’ माघः१.२६। ३. दुःखम् । ‘श्रियं विकर्षत्यपहन्त्यघानि श्रेयः’ किरा०३.७। ४.व्यसनम् । ‘अंहोदुःखव्यसनेष्वघम्’ अमरः। ‘कच्चिन्मृगीणामनघा प्रसूतिः’ रघुः५.७।५. आशौचम्,अपवित्रता । 
अघकृत्	(वि) अघं पापं सततं करोति । अघ+डु कृञ्(करणे)+क्विप् । ‘अन्येभ्योऽपि दृश्यते’ ३.२.१७८। १.पापकर्ता २.खलः। 
अघघ्नः	(पुं) अघं हन्ति । अघ+हन(हिंसादौ)+कः। ‘कप्रकरणे मूलविभुजादिभ्यः०’ वा०३.२.५। १.श्रीकृष्णः। २. पापनाशकः जपः दानं च । 
अघनः	(वि) न घनः। निविडतारहितः, शैथिल्ययुक्तः। ‘घनाघनः क्षोभणः’ ऋक् ।
अघनाशनः	(पुं) अघं नाशयति । अघ+णश(अदर्शने)+णिच्+ल्युः। ‘नन्दिग्रहि०’ ३.१.१३४। १.अघनामकस्य असुरभेदस्य नाशकर्ता श्रीकृष्णः । (वि) २.पापनाशकः जप्यदानादिः। ‘जपेत् सर्वाघनाशनम्’  स्मृतिः। (स्त्री) अघनाशनी ।  
अघभोजी	(पुं) अघं भुङ्क्ते । अघ+भुज(पालनदौ)+णिनिः। ‘सुप्यजातौ णिनिस्ताच्छील्ये’ ३.२.७८। देवपित्रतिथ्युद्देशाभावेन स्वार्थपाचकः। ‘भुञ्जते ते त्वघं पापा ये पचन्त्यात्मकारणात्’ गीता०१३।
अघमर्षणः	(वि)अघं पापं मृष्यते उत्पन्नत्वेऽपि नाशनेन कर्माक्षमत्वात् सह्यते अनेन । १.पापनाशनः । (न) २. अघस्य मर्षणः । उत्पन्नसकलपापविनाशाय जप्यः मन्त्रः। स च ‘ऋतं च सत्यं च’ इत्यादिः’ । ‘सर्वैनसामपध्वंसि जप्यं त्रिष्वघमर्षणम्’ अमरः। (स्त्री) अघमर्षणी ऋक् । टित्त्वात् अघमर्षण+ङीप् । ‘टिड्ढाणञ्’ ४.१.१५। ‘ऋतं च सत्यं चाद्यघमर्षणं त्रिरन्तर्जले जपन् सर्वस्मात् पापात् प्रमुच्यते’ बोधायनः। 
अघरुद्	(पुं) अघं रोदिति यस्मात् स्वकर्माक्षमतया । अघ+रुदिर्(अश्रुविमोचने)+क्विप् । ‘क्विप् च’ ३.२.७६। (अघरुध्) अघं रुणद्धि | अघ+रुधिर्(आवरणे)+ क्विप् । १.पापनिवारकः मन्त्रः। ‘मा त्वाघरुदोरुदन्’ ऋक्  (वि) अघे व्यसने रोदिति । अघ+रुदिर्+क्विप्(कर्तरि) ।२.पापनिवारणे अशक्तः दुःखी । रोदनेनैव दुःखोत्तारकः तत्प्रतीकारार्थम् अनुद्यतः।
अघर्मः	(पुं) न घर्मः। १.अनुष्णता, शैत्यम् । (वि) न घर्मः यस्य । २.शीतलम् । ‘अघर्मघर्मोदकबिन्दुमौक्तिकैरलञ्चकारास्य वधूरहस्करः’ माघः १.५८।  
अघलः	(वि) अघं निवर्तयितुं लाति गृह्णाति । अघ+ला(आदाने)+कः। ‘आतोऽनुपसर्गे कः’ ३.२.३। पापनाशकः। ‘ऋत्योर्थे अघलादूता’ वेदः।
अघवान्	(वि) (अघवत्)। अघम् अस्य अस्ति । अघ+मतुप् । ‘तदस्य०मतुप्’ ५.२.९४। पापयुक्तः । (स्त्री) अघवती । 
अघायुः	(पुं) (अघायुस्)। अघं पापसाधनम् आयुः अस्य । सर्वावस्थासु पापकारकः, पापजीवनः। ‘अघायुरिन्द्रियारामो मोघं पार्थ स जीवति’ गीता ३.१६। 
अघाहः	(पुं) अघस्य व्यसनस्य अहः। अघाहन्+अच् । समा०। व्यसनदिनम्, अशौचदिनम् । ‘अघाहेषु निवृत्तेषु सुस्नानाः कृतमङ्गलाः’ स्मृतिः।
अघोरः	(वि) न घोरः भयानकः। १. सौम्यः। ‘या ते रुद्र शिवा तनूरघोरा पापनाशिनी’ यजुः१६.२। २.नास्ति घोरः यस्मात् । अतिभयानकः। (पु) ३.रुद्रमूर्तिभेदः। ‘ईशानाघोरनामानौ वामदेवस्ततःपरम् । सद्योजात इति प्रोक्तः क्रमशोऽर्चनकर्मणि ॥’ पुरा०। (स्त्री) अघोरा । अघोरः शिवः उपास्यत्वेन अस्ति अस्याम् । ४. भाद्रकृष्णचतुर्दशी । ‘भाद्रे मास्यसिते पक्षे ह्यघोराख्या चतुर्दशी । तस्यामाराधितः स्थाणुर्नयेच्छिवपुरं ध्रुवम्’ पुरा० । 
अघोषः	(वि) नास्ति घोषः यस्य यत्र वा । १.ध्वनिहीनः,निःशब्दः। २.न अल्पः घोषः शब्दः यत्र । अल्पध्वनियुक्तः। (पुं) ३.न घोषः आभीरप्ल्ली यत्र । आभीरप्ल्लीशून्यदेशादिः। ४.सञ्ज्ञाविशेषः,वर्गप्रथमद्वितीयवर्णाः शषसाश्च । ‘खयां यमाः खयःकःपौ विसर्गः शर एव च । एते श्वासानुप्रधाना अघोषाश्च’ सि०कौ०१२। 
अघ्न्यः	(पुं) न हन्ति सृष्टिकर्तृत्वात् । न+हन(हिंसागत्योः)+यक् । ‘अघ्न्यादयश्च’ उ ४.१११। निपा०। १.प्रजापतिः, ब्रह्मा । (स्त्री) अघ्न्या । न हन्यते । गौः,धेनुः। ‘गौरुस्रा माता च शृङ्गिणी । अर्जुन्यघ्न्या’ अमरः। ‘पतिं वो अघ्न्यानाम्’ ऋक् ।
अघ्रेयम्	(न) न घ्रेयम् घ्रातुमर्हम् । न+घ्रा(गन्धोपादाने)+यत् । ‘अचो यत्’ ३.१.९७। १.मद्यम् । ‘मदिराघ्राणमात्रेण ब्राह्मण्यादेव हीयते’ इति स्मृतेः मद्यस्य घ्राणनिषेधः। २.घ्राणानर्हं दुर्गन्धं वस्तु । 
अङ्कः 	(पुं) अङ्क्यते अनेन । अकि(लक्षणे)+घञ् । ‘हलश्च’ ३.३.१२१। १.लाञ्छनम्,चिह्नम् । ‘रतिवलयपदाङ्के चापमासज्य कण्ठे’ कुमा०२.६४। २.कलङ्कः। ‘कलङ्काङ्कौ लाञ्छनं च’ अमरः। ‘एको हि दोषो गुणसन्निपाते निमज्जतीन्दोः किरणेष्विवाङ्कः’ कुमा०१.३। (पुंन) ३. उत्सङ्गः। ‘अङ्काद्ययावङ्कमुदीरिताशीः’ कुमा०७.५। ४. रूप्कांशभेदः,दृश्यकाव्याङ्गभेदः। ‘प्रत्यक्षनेतृचरितो बिन्दुव्यक्तिपुरस्कृतः। अङ्को नानाप्रकारार्थसंविधानरसाश्रयः’ । ‘अन्तनिष्क्रान्तनिखिलपात्रोऽङ्क इति कीर्तितः’ सा०द०६.१२,१९। ५.दृश्यकाव्यरूपकभेदः।  ‘उत्सृष्टिकाङ्क एकाङ्को नेतारः प्राकृता नराः। रसोऽत्र करुणः स्थायी बहुस्त्रीपरिदेवितम् ॥’ सा०द०६.२५०। ६. चित्रयुद्धम्,आजिः। ७. समीपम्, अन्तिकम् । ‘समुत्सुकेवाङ्कमुपैति सिद्धिः’ किरा०३.४। ८.स्थानम् । ९.पापम् । १०.दुःखम् । ११.मन्तुः,अपारधः। १२.रेखा । १३.भूषणम् । ‘अङ्कः स्थानेऽन्तिके मन्तौ रूपकोत्सङ्गलक्ष्मसु । नाटकादिपरिच्छेदे चित्रयुद्धे च भूषणे ॥’ विश्वः। ‘अङ्को रूपकभेदागश्चिह्नरेखाजिभूषणे । रूपकांशान्तिकोत्सङ्गे स्थानेऽङ्कं पापदुःखयोः’ मेदिनी । १४. शरीरम् । १५.पर्वतः। १६.सङ्ख्या,एकत्वादिसङ्ख्याबोधकरेखासन्निवेशः। ‘अङ्कयुतिः किल सङ्कलिताख्या’ लीला०। १७.मतिः,बुद्धिः। ‘अङ्को नाटकविच्छेदे सङ्ख्यायां युधि भूषणे । समीपे रूपके स्थाने मतौ’ नानार्थर०। १८.नवसङ्या-ज्यो०।
 अङ्कः                	(न) (अङ्कस्) । अञ्चु(गतौ)+असुन्,कादेशश्च । ‘अञ्च्यञ्जि०’ उ०४.२१५। १.चिह्नम् । २.शरीरम् । ‘अङ्कश्चिह्नशरीरयोः’ सि०कौ०। 
अङ्कतिः	(पुं)  अञ्चति गच्छति । अञ्चु(गतौ)+अति:,कादेशश्च। ‘अञ्चेः को वा’ ३.४.६२। १. वायुः । ‘अङ्कति: सर:। आशुग: पवन: स्पर्श:’ वैज०। २.अञ्च्यते पूज्यते असौ । अञ्चु(पूजायाम्)+अतिः(कर्मणि),कुत्वम् । ‘न्यङ्कादीनां च’ ७.३.५३। अग्निः। ३.वेधाः,ब्रह्मा । ४. अग्निहोत्री । ‘अङ्कतिर्वह्निवेधसोः । अग्निहोत्रिणि’ हैम:। (वि) ५.गन्ता । (स्त्री) अङ्कती । अङ्कति+ङीष् वा ।
अङ्कधारणम्	(न) अङ्कस्य धारणम् । १. चिह्नधारणम् २. तप्तमुद्रादिवैष्णवादिचिह्नधारणम् । (स्त्री) अङ्कधारणा । भावे युच् । 
अङ्कनम्	(न) अङ्क्यते अनेन । अकि(लक्षणे)+ल्युट् । ‘करणाधि०’ ३.३.११७। १. चिह्नम् । ‘स्नेहाङ्कनानि मम मुग्धदृशश्च कण्ठे’ मालती ९.४८। २. चिह्नकरणम्, मुद्रायाः अङ्कनम् । अकि+ ल्युट्(भावे) । ‘ल्युट्च’ ३.३.११५। (स्त्री) अङ्कना । भावे युच् । 
अङ्कपालिः	(स्त्री) अङ्कस्य पालिः । १.उत्सङ्गपीठम् २.गदद्रुट्,औषधम् ३.अङ्केन पालयति । उपमाता,धात्री । ‘अथ गदद्रुहि । धात्र्यां पाल्यां चाङ्कपालिः’ वैज०। ४.आलिङ्गनम् । ‘तावद्गाढं वितर सकृदप्यङ्कपालिं प्रसीद’ मालती ८.२।   
अङ्कपाली	(स्त्री) १.अङ्कपालि+ङीष् वा । १.परीरम्भः,आलिङ्गनम् । २. अनुवैद्या, धात्री । ३. वेदिकाख्यगन्धद्रव्यम् । ‘अङ्कपाली परीरम्भे धात्रीवेदिकयोः स्त्रियाम्’ मेदिनी ।
अङ्कपाशः	(पुं) अङ्कः पाशः इव बन्धनेन इव पातनहेतुः। एकाद्यङ्कानां स्थानविनिमयेन सङ्ख्याभेदबोधकः, तदैक्यसङ्ख्यासङ्कलनोपयोगी च प्रक्रियाभेदः। ‘गर्वितगणकबहूनां स्यात् पातोऽवश्यमङ्कपातेऽस्मिन्’ लीला ।  
अङ्कपूरणम्	(न)  अङ्कयोः अङ्कसंख्ययोः पूरणं गुणनम् । १.अङ्कयोः गुणनम् । २. अङ्कानां पूरणम् । अङ्कभरणम् । 
अङ्कबन्धः	(पुं) अङ्कस्य ऊरोः बन्धः। ऊरुबन्धनम् । यथा - पर्यङ्कबन्धः। परितः अङ्कस्य बन्धनम् । 
अङ्कभाक्	(वि) अङ्कं भजते । अङ्क+भज(सेवायाम्)+णिनिः। १.अङ्के उपविष्टः। २.समीपं गतः। ‘अविरहितमनेकेनाङ्कभाजा फलेन’ किरा०५.५२। 
अङ्कमुखम्	(न) अङ्कस्य मुखम् । नाटकादौ एकस्मिन् अङ्के सर्वेषाम् अङ्कानां वस्तुसूचना ।‘यत्र स्यादङ्क एकस्मिन्नङ्कानां सूचनाखिला । तदङ्कमुखमित्याहुः’ सा.द० ६.५९। यथा- मालतीमाधवे प्रथमाङ्कादौ कामन्द्क्यवलोकिते भूरिवसुप्रभृतीनां परिक्षिप्तकथाबन्धस्य च सन्निवेशं सूचितवत्यौ ।
अङ्क्लोड्यः	(पुं) अङ्केन लोड्यते असौ । अङ्क+लोड+ण्यत् । चिञ्चोडवृक्षः(चेंच् को)।
अङ्कलोपः	(पुं) अङ्कस्य वियोज्यसंख्यायाः इष्टसंख्यातः लोपः वियोजनम्, व्यवकलनम् ।
अङ्कविद्या	(स्त्री) अङ्कानां विद्या । अङ्कगणितम्, सङ्ख्याविज्ञानम् । 
अङ्कावतरणम्	(न) अङ्क+अव+तॄ(प्लवनतरणयोः)+ल्युट्(भावे) । ‘ल्युट्च’ ३.३.११५। अङ्कावतारः,नाटकादिरूपकेषु पूर्वाङ्कस्य अन्ते अङ्कान्तपात्रैः आगामिनः अङ्कस्य अविभक्तत्वेन सूचितम् । 
अङ्कावतारः	(पु) अङ्क+तॄ(प्लवनतरणयोः)+घञ् । ‘भावे’ ३.३.१८। नाटकादिरूपकेषु पूर्वाङ्कस्य अन्ते अङ्कान्तपात्रैः आगामिनः अङ्कस्य अविभक्तत्वेन सूचितम् । अङ्कान्ते सूचितः पात्रैस्तदङ्काविभागतः। यत्राङ्कोऽवतरत्येषोऽङ्कावतार इति स्मृतः॥’ सा०द्०६.५८।  
अङ्कितम् 	(न) अकि(लक्षणे)+क्तः (भावे)। ‘नपुंसके भावे क्त:’ ३.३.११४। चिह्नम् । (वि) अकि(लक्षणे)+क्तः । ‘निष्ठा’ ३.२.१०२। चिह्नितः, लाञ्छितः।
अङ्किनी	(स्त्री) अङ्कानां चिह्नानां समूहः। अङ्क+ङीप् । ‘खलादिभ्य इनिर्वक्तव्यः’ वा०४.२.५१। १.चिह्नसमुदायः। २.अङ्कः अस्याः अस्ति । अङ्क+इनिः+ङीप् । अङ्कयुक्ता ।
अङ्की	(वि) अङ्क+इनि:। ‘अत इनिठनौ’ ५.२.११५। १.अङ्केन आलिङ्ग्य वादनीयः मृदङ्गादिवाद्यभेदः। २.क्रोडविशिष्टः। ‘पाशायामङ्किनो ये चरन्ति’ श्रुतिः। (स्त्री) अङ्क+ङीप् । अङ्क्यः, मृदङ्गभेदः।
अङ्कुरः	(पुं) अङ्क्यते लक्ष्यते बहिरागत: विलोक्यते । अकि(लक्षणे)+उरच् । ‘मन्दिवशि....उरच्’ ३.१.३८। १. बीजात् नवोत्पन्न:, मृत्तिकाम् उद्भिद्य जातः तृणवृक्षादिः। ‘दर्भाङ्कुरेण चरणः क्षतः इत्यकाण्डे...’ शाकु०२.१० । ‘अङ्कुरोऽभिनवोद्भिदि’ अमर:। २.प्ररोह:, मुकुलम् । ‘चूताङ्कुरास्वादकषायकण्ठ:’ कुमा०३.३२। ३.जलम् । ४.रक्तम् । ५.लोम । ६.स्फोटः, शोफः। ‘अङ्कुरो रुधिरे लोम्नि पानीयेऽभिनवोद्भिदि’ मेदिनी । 
अङ्कुरकः	(पुं) अङ्क्यते तृणादिभिर्निर्मीयतेऽसौ । अकि(लक्षणे)+उरच्+क: (स्वार्थे)  । नीडः, पशुपक्ष्यादीनां वासस्थानम् ।
अङ्कुरितः	(वि) अङ्कुरोऽस्य सञ्जातः। अङ्कुर+इतच् । ‘तदस्य०.....’ ५.२.३६। जाताङ्कुरः, उत्पन्नः, नवपल्लवितः। ‘अङ्कुरितं मनसिजेनेव’ विक्रम०१.१२। 
अङ्कुशः	(पुंन) अङ्क्यतेऽनेन । अकि(लक्षणे)+उशच् । ‘सानसि०…’  उणा०४.१०७। हस्तिचालनार्थं लोहमयवक्राग्रम् अस्त्रम्, सृणिः। ‘तण्डुलाङ्कुश०’ । ‘अङ्कुशोऽस्त्री सृणि: स्त्रियाम्’ अमर:। ‘सन्निवेश्य कुशावत्यां रिपुनागाङ्कुशं कुशम्’ रघुः १५.९७। 
अङ्कुशग्रहः	(पुं) अङ्कुशस्य ग्राहक:। हस्तिपकः। ‘अन्वेतु कामोऽवमताङ्कुशग्रहः’ माघ०१२.१६।
अङ्कुशदुर्धरः	(पुं) दुःखेन ध्रियते दम्यते । देर्+धृ+खल् (कर्मणि) । अङ्कुशेन दुर्धरः । दुर्दान्तहस्ती, गम्भीरवेदी । ‘गम्भीरवेद्यङ्कुशदुर्धरः’ त्रिका०।
अङ्कुशधारी	(पुं) (अङ्कुशधारिन्) अङ्कुशस्य धारी । धरति । धृञ्(धारणे)+णिनिः। ‘नन्दिग्रहि०३.१.१३४। गजपालकः, हस्तिपकः। 
अङ्कुशमुद्रा	(स्त्री) अङ्कुशाकारा मुद्रा । तीर्थवाहनाद्यर्थं कल्पित: अङ्गलिसन्निवेशरूपः मुद्राभेद: । ‘ऋज्वी च मध्यमां कृत्वा तन्मध्यं पर्वमूलत:। तर्जनीं किञ्चिदाकुञ्चेत् सा मुद्राङ्कुशसंज्ञिता’ ।
अङ्कुशा/अङ्कुशी	(स्त्री) अच्यते आराध्यते बौद्धविशेषैः। अङ्क+उशच्+टाप्/ङीप् चस्य कः। ‘न्यङ्कादीनां च’ ७.३.५३। जिनशासनाधिष्ठात्रीषु चतुर्विंशतिदेवीषु देवीभेदः। ‘चण्डा विदिता चाङ्कुशा/शी तथा’ हैमः।
अङ्कुशी	(वि) (अङ्कुशिन्)  । अङ्कुशः अस्य अस्ति । अङ्कुश+इनिः। ‘अन इनि’ ५.२.११५। अङ्कुशधारी ।
अङ्कूरः	(पुं) अङ्क्यते लक्ष्यते । अकि(लक्षणे)+ऊर:। ‘खर्जि०... ऊरोलचौ’ उ०४.९९। १.अङ्कुर:, प्ररोहः। ‘स्यात् प्ररोहोऽङ्कुरोङ्कूरः’ हैमः। ‘वाताङ्कूराजिहीर्षादरविवृतफणाशॄङ्गभूषा भुजङ्गम्’ चम्पूभा०१.१। २.जलम् । ३.कुड्मलम् । ४.रक्तम् । ५.केशः। ‘अङ्कूरस्त्वङ्कुरस्तुल्यौ’ द्विरूप०।
अङ्कूषः	(पुं) अङ्क्यते हस्तिचालनार्थम् आहन्यते अनेन । अङ्क(पदे लक्षणे च)+ऊषन् । बाहु०। ‘पीयेरूषन्’ उ०४.७७। १.अङ्कुशः। २.नकुलः।
अङ्कोटः	(पुं) अकि(लक्षणे)+ओटच् । बाहु०। ‘अङ्कोटे तु निकोचक:’ अमर:। अङ्कोटवृक्षः (आकोड) ।
अङ्कोठ:	(पुं) अङ्क्यते लक्ष्यते कीलाकारकण्टै: । अङ्क+ओठच् । अङ्कोटवृक्ष: ।
अङ्कोल:	(पुं) अङ्क+ओलच् । अङ्कोटवृक्ष: ।
अङ्कोलिका	(स्त्री) वल्+अच् । निपा०। सम्प्रसारणम् । उलः। अङ्काय तद्दानाय उलः। अङ्क+उल+कन्(स्वार्थे)+टाप् । आलिङ्गनम् ।
अङ्क्यः	(पुं)  अङ्के उत्सङ्गे भवः। अङ्क+यत् । ‘शरीरावयवाच्च’ ४.३.६२। क्रोडे स्थापनादिपूर्वकं वादनीयः मृदङ्गादिः। ‘भेदा: त्वङ्क्यालिङ्ग्योर्ध्वकादय:’ अमर:। ‘सार्धतालत्रयायामश्चतुर्दशाङ्गुलाननः। हरीतक्याकृतिर्य: स्यादङ्क्योऽङ्गे स हि वाद्यते’ भरत:। (वि) अङ्कनीय: । ‘नाङ्क्या राज्ञा ललाटे स्युर्दाप्यास्तूत्तमसाहसम्’ मनुः ९.२४०।
अङ्गकर्म	(न) (अङ्गकर्मन्) अङ्गस्य कर्म मर्दनानुलेपनादिपरिकर्म । १. देहालङ्कारः, मर्दनादिदेहसंस्कारव्यापारः। २. प्रधानयागोपकारकं कर्म ।
अङ्गग्रहः	(न) अङ्गस्य रोगादिना ग्रहः वेदना । अङ्ग+ग्रह(उपादाने)+अप् । ‘ग्रहवृदृनिश्रिगमश्च’ ३.३.५८। देहवेदना ।
अङ्गज:	(पुं) अङ्गात् जायते । अङ्ग+जनी(प्रादुर्भावे)+डः। ‘पञ्चम्यामजातौ’ ३.२.९८। १.पुत्रः। २.मदः। ३.अङ्गात् मनसः जायते । अनङ्गः,मन्मथः। ५.रोगः,गदः। ६.केशः,रोम। ‘तवोत्तरीयं गजचर्म साङ्गजम्’ महाभा०। (स्त्री) अङ्गजा । अङ्गज+टाप् । ‘अजाद्य०’ ४.१.४। पुत्री । ‘अङ्गादङ्गं सम्भवति पुत्रवद्दुहिता नृणाम्’ स्मृतिः। (न)  ७.रक्तम् । ‘अङ्गजं रुधिरेऽनङ्गकेशपुत्रगदेषु ना’ मेदिनी । ८.स्त्रीणां यौवनज: सात्त्विकभावविशेष:। ‘अलङ्कारास्तत्र हावभावहेला: त्रयोऽङ्गजा:’ सा०द०३.८९। (वि) ९.देहजातः। १०.सुन्दरः, अलङ्कृतः। ‘अङ्गजो मन्मथे सुते । मदे केशे सुन्दरे च’ हैमः।
अङ्गणम्	(न) अङ्गति गच्छति अत्र । अगि(गतौ)+ ल्युट्(अधि०),णत्वम् । पृषो०। ‘करणाधि०’ ३.३.११७। १.चत्वरम् । ‘अजनि पङ्गुरपाङ्गनिजाङ्गणभ्रमिकणेऽपि’ नैष०४.४। २.प्राङ्गणम्, विशालप्रदेश: क्रीडाङ्गणादिः। ३.अङ्ग्यते गम्यते अनेन । करणे ल्युट् । ‘करणा०’ ३.३.११७। रथ:, वाहनम् । ४.अङ्ग्यते । भावे ल्युट् । ‘ल्युट् च’ ३.३.११५। गमनम्, सञ्चार:।
अङ्गतिः	(पुं) अङ्गति याति अनेन । अगि(गतौ)+अति:(करणे) । बाहु०। १.वाहनम्, रथः। २.अङ्यते सेवायै गम्यते । कर्मणि अति:। विष्णुः। ३.ब्रह्मा । ४.अग्निः। ५.कर्तरि अतिः। अग्निहोत्री ।  
अङ्गद:	(पुं) अङ्गं द्यति युद्धकाले अवखण्डयति । अङ्ग+दो(अवखण्डने)+क:। ‘आतो०क:’ ३.२.३। १.वालिपुत्र:, कपिभेदः। ‘अशीत्या वालिनः पुत्रमङ्गदं बिभिदे शरैः’ रामा०। (न) अङ्गं दायति शोधयति । अङ्ग+दैप्(शोभने)+क:। २.केयूरम्, भुजाभरणम् । ‘तमङ्गदे मन्दरकूटकोटिव्याघट्टनोत्तेजनया मणीनाम्’ माघः३.६। (वि) अङ्गं ददाति समर्पयति । अङ्ग+डु दाञ्(दाने)+क:। ३.देहस्य दाता, देहार्पक:। (स्त्री) ४. दक्षिणदिग्गजस्य पत्नी । ५. पुरुषापेक्षिणी स्त्री । ‘अङ्गद: कपिभेदे ना केयूरे तु नपुंसकम् । अङ्गदा याम्यग्दन्तिहस्तिन्यामपि योषिति’ मेदिनी ।
अङ्गद्वीपः	(पुं) अङ्गभूतः द्वीपः। लघुषु षट्सु द्वीपेषु अन्यतमः ।
अङ्गनम्	(न) अङ्गति अत्र । अगि(गतौ)+ ल्युट्(अधि०) । ‘करणाधि०’ ३.३.११७। १.प्राङ्गणम्,चत्वरम् । २.वाहनम् । ३.भावे ल्युट् । गमनम् । ‘अङ्गनं चत्वरे याने’ विश्वः।
अङ्गमर्दः	(पुं) अङ्गं मृद्नाति । मृद(क्षोदे)+अण् । ‘कर्मण्यण्’ ३.२.१। १.सेवकः, अङ्गमर्दनकारकः भृत्यः,संवाहकः। ‘संवाहकोऽङ्गमर्दः स्यात्’ हैमः। २.अङ्ग+ घञ् । ‘भावे’ ३.३.१८। अङ्गमर्दनम् । 
अङ्गमर्दक: 	(पुं) अङ्गस्य मर्दक: । १. अङ्गमर्दनकर्ता सेवक: । (वि) २. अङ्गमर्दनकर्ता,संवाहकः। ‘संवाहकोऽङ्गमर्दकः’ त्रिका०।
अङ्गमर्दी	(पुं) (अङ्गमर्दिन्)। अङ्गस्य मर्दी । अङ्ग+मृद(क्षोदे)+णिनि:। ‘नन्दिग्रहि०’ ३.१.१३४। १. अङ्गमर्दक: सेवक:। (वि) २. अङ्गमर्दनकर्ता । (स्त्री) अङ्गमर्दिनी ।
अङ्गयज्ञ:	(पुं) अङ्गभूत: प्रधानयज्ञोपकरणीभूतः यज्ञ:। १.कर्माङ्गं ग्रहयागादि । २.दर्शाद्यङ्गं समिद्यागादि । ‘अङ्गान्ययाक्षीदभित: प्रधानम्’ भट्टि०१.१२।
अङ्गरक्तः	(पुं) रक्तं रक्तवर्णम् अङ्गं यस्य । १.लघुपत्रकः। (वि) २.रक्तवर्णावयवयुक्तः। 
अङ्गरक्षकः	(पुं) अङ्गस्य रक्षक:। अङ्ग+रक्ष(पालने)+ण्वुल् । ‘ण्वुल्तृचौ’ ३.१.१३३। अङ्गत्राणकर्ता । 
अङ्गरक्षणम्	(न) अङ्गस्य रक्षणम् । देहसंरक्षणम् ।
अङ्गरक्षिणी	(स्त्री.) अङ्गं रक्ष्यतेऽनया । अङ्ग+रक्ष(पालने)+ल्युट्(करणे) । ‘करणा०’ ३.३.११७। कवचम् ।
अङ्गरागः	(पुं०) अङ्गं रज्यतेऽनेन । अङ्ग+रञ्ज(रागे)+घञ्(करणे) । ‘हलश्च’ ३.३.१२१। १.देहलेपनद्रव्यं कुङ्कुमादि । ‘स्नानानि चाङ्गरागांश्च माल्यानि विविधानि च’ रामा०। २.भावे घञ् । ‘भावे’ ३.३.१८। चन्दनादिलेपनं,गात्ररञ्जनम्, विलेपनम् । ‘अङ्गरागो विलेपनम्’ हैमः। ‘क्लप्राङ्गरागो हरिचन्दनेन’ रघु०६.६०।  
अङ्गराज:	(पुं) अङ्गानां राजा । अङ्ग+राजन्+टच् । ‘राजाह:सखिभ्यष्टच्’ ५.४.९१। १.अङ्गदेशस्य राजा । २. कर्णः। ३.दशरथसखः लोमपादः। ‘सख्यं तस्याङ्गराजेन भविष्यति महात्मन:। कन्या चास्य महाभागा शान्ता नाम भविष्यति ॥’ रामा०।
अङ्गराट्	(पुं) (अङ्गराज्)। अङ्गेषु तद्देशे राजते । अङ्ग+राजृ(दीप्तौ)+क्विप् । ‘सत्सूद्विष०’ ३.२.६१। १.अङ्गदेशस्य राजा । २.कर्ण:। ‘कर्णश्चम्पाधिपोऽङ्गराट्’ हैमः। ३. दशरथसख: लोमपाद: । 
अङ्गरुट्	(न) (अङ्गरुह्) । अङ्गे रोहति । अङ्ग+रुह(बीजजन्मनि प्रादुर्भावे च)+क्विप् । देहजं लोमकेशादि ।
अङ्गरुहम्	(न.) अङ्गे रोहति । अङ्ग+रुह(बीजजन्मनि प्रादुर्भावे च)+क:। ‘इगुपधज्ञा०कः’ ३.१.१३५। देहजं रोम । ‘विहङ्गराजाङ्गरुहैरिवायतैः’ माघः१.७।
अङ्गलेपः	(पु) अङ्गं लिप्यते अनेन । अङ्ग+लिप(उपदेहे)+घञ्(करणे) । ‘हलश्च’ ३.३.१२१। १.देहलेपनद्रव्यं चन्दनादि । २.अङ्गस्य लेपः। लिप+घञ्(भावे) । ‘भावे’ ३.३.१८। देहे चन्दनाद्यनुलेपनम् ।
अङ्गवः	(पुंन) अङ्गे स्वावयवे वाति अन्तर्भवति अतिशोषणात् सङ्कुचिताङ्गम् इव भवति ।अङ्ग+वा(गतिगन्धनयो:)+क: । ‘सुपि स्थ:’ ३.२.४। शुष्कफलम् ।
अङ्गविकल:	(वि) अङ्गेन विकल: । १.अङ्गहीन:। २.देहव्याकुलतायुक्तः।
अङ्गविकृतिः	(पुं) अङ्गानां विकृतिः विकारः यस्मात् । १.अपस्माररोगः (मृगीवाड)। २.देहावयवविकारः। 
अङ्गविक्षेपः	(पुं.) अङ्गानां विक्षेप: । १. अङ्गानां चालनम् २. अङ्गानां विक्षेप: चलनं यत्र । अङ्गहारः,अङ्गुल्यादिविन्यासभेदेन देहचालनरूपं नृत्यम् । ‘अङ्गहारोऽङ्गविक्षेप:’ अमर:।
अङ्गविद्या	(स्त्री) अङ्गरूपा व्याकरणादिशास्त्ररूपा विद्या ज्ञानसाधनम् । १.ज्ञानसम्पादकं व्याकरणादिशास्त्रम् । २.प्रश्नकाले अङ्गानां देहावयवानां चेष्टादिना शुभाशुभबोधकं ज्योतिषाङ्गं शास्त्रम् । ‘वास्तुविद्याङ्गविद्या च’ गर्गः।
अङ्गविधिः	(पुं) अङ्गस्य प्रधानोपकारिणः विधिः विधानम् । गुणविधिः। प्राप्तस्यैव कर्मणः अनुवादेन तस्य द्रव्यदेवतादौ इष्टसाधनादिबोधकः विधिः। ‘अग्निहोत्रं जुहोति’ इति उत्पत्तिविधिवाक्येन प्राप्तस्य अग्निहोत्रस्य गुणविधानाय प्रवृत्तं ‘दध्ना जुहोति’ इति वाक्यम् अङ्गविधिः। 
अङ्गवैकृतम्	(न) विकृतस्य भावः। विकृत+अण् । अङ्गेन अङ्गचेष्टया वैकृतं हृदयभावः ज्ञाप्यते यत्र ।  १.हृदयगतभावावेदकचेष्टा । २.अङ्गस्य वैकृतम् । अङ्गविकारः। 
अङ्गवैगुण्यम्	(न) अङ्गस्य वैगुण्यम् अन्यथाकरणम् । प्रधानकर्माङ्गीभूतद्रव्यादेः अन्यथाकरणम् ।
अङ्गशुद्धि:	(स्त्री) अङ्गानां शुद्धि: शोधनम् । अङ्ग+शुध(शौचे)+ क्तिन्(करणे) । ‘क्तिच्क्तौ च संज्ञायाम्’ ३.३.१७४। १.स्नानादौ देहसंस्कारसाधनं फेनकादि ।२.भावे क्तिन् । देहशोधनम्,स्नानादौ फेनकादिना देहसंस्कारः। 
अङ्गसंस्कारः	(पुं) अङ्गस्य संस्कार: शोभा। अङ्ग+सम्+डु कृञ्(करणे)+घञ्(भावे) । १.शरीरशोभाधानम्,गोधूमचूर्णादिना देहमर्दनम् । २.स्वेदादिकृतदौर्गन्ध्यहरणाय चन्दनादिना उद्वर्तनानुलेपनादिः। ३.अङ्गं संस्क्रियते अनेन । अङ्ग+सम्+कृञ्+घञ्(करणे) । ‘अकर्तरि च कारके संज्ञायाम्’ ३.३.१९। परिकर्म,कुङ्कुमादिना देहशुद्धिकारकं स्नानादि उद्वर्तनादि वा । ‘परिकर्माङ्गसंस्कार:’ अमर:। ४.अङ्गं संस्करोति । अङ्ग+सम्+डु कृञ्(करणे)+अण् । ‘कर्मण्यण्’ ३.२.१। ४.अङ्गशृङ्गारकर्ता,देहसंस्कारकः।
अङ्गसंस्क्रिया	(स्त्री) अङ्गस्य संस्क्रिया संस्कारः। देहस्य अलङ्करणम्,देहसंस्कारः।
अङ्गसंहति:	(स्त्री) अङ्गानाम् अवयवानां संहति:। अवयवसमूह:। ‘स्थेयसीं दधतमङ्गसंहतिम्’ किरा०१३.५०।
अङ्गहानि:	(स्त्री) अङ्गस्य प्रधानोपकारिणः कर्मणः हानि:। प्रधानकर्मोपयोगिनः गुणादेः अन्यथासम्पादनम् असम्पादनं च । १.अङ्गभूतस्य कार्यस्य हानि: । ‘दैवाद्भ्रमात्प्रमादाच्चेदङ्गहानि: प्रजायते’ पुराणम् । २. अवयवनाश:। 
अङ्गहार:	(पुं) अङ्गस्य हार: हरणम् । १.अङ्गविक्षेपः, अङ्गुल्यादिविन्यासभेदेन नृत्यम् । ‘अङ्गहारोऽङ्गविक्षेप:’ अमर:। ‘प्रयोगमाद्यं ललिताङ्गहारम्’ कुमा०७.९१। २.अङ्गानां स्थानात् स्थानान्तरनयनम्,करचरणाद्यवयवचालनम् । 
अङ्गहीन:	(पुं) अङ्गेन हीन:। १. मन्मथ:। (वि) २. अवयवेन हीन:, अवयवविशेषरहित:। ३.अङ्गहानिविशिष्ट:,विकलः,छिन्नदेहः। ‘अङ्गहीनं क्रियाहीनं विधिहीनं च यद्भवेत् । तत्सर्वं पूर्णतामेतु भास्करस्य प्रसादतः’ स्मृति:। ४.अङ्गं हीनं यथोचितप्रमाणात् अल्पं यस्य । हस्तपादाद्यवयवस्य यथोचितपरिमाणाभावयुक्तः। ‘कालकर्मात्मबीजानां दोषैर्मातुस्तथैव च । गर्भस्य वैकृतं दृष्टमङ्गहीनादि जन्मनः॥’ याज्ञ०३.४.१६३। 
अङ्गाङ्गिभावः	(पुं) अङ्गस्य अङ्गिनश्च भावः। १.गौणमुख्यभावः। २.उपकार्योपकारकभावः,प्रधानकार्यस्य अङ्गकार्यस्य च सम्बन्धः। ‘अङ्गाङ्गिभावमज्ञात्वा कथं सामर्थ्यमन्वयः’ मी०।
अङ्गाधिप:	(पुं) अङ्गस्य अधिप:। १.अङ्गदेशाधिप:,कर्ण:। २.लग्नाधिपति:। ‘अङ्गाधिपे बलिनि सर्वविभूतिसम्पत्’ ज्योतिषम् ।
अङ्गाधीश:/अङ्गाधीश्वरः	(पुं) अङ्गस्य अधीश:, अधीश्वरः। १.अङ्गदेशस्य राजा कर्णः। २. लग्नाधिपति:। ‘अङ्गाधीशः स्वगेहे बुधगुरुकविभिः संयुतः’ जातकम् ।
अङ्गारः	(पुंन) अङ्गति गच्छति । अगि+आरन् । ‘अङ्गिमदिमन्दिभ्य आरन्’ उ०३.१३४। १.उल्मुकम्,निरग्नि: साग्निः वा दग्धकाष्ठखण्डः। ‘उष्णो दहति चाङ्गारः शीतः कृष्णायते करम्’ पुरा०। (पुं) २.अङ्गारकः,कुजग्रहः,महीसुतः। ‘अङ्गारमुल्मुके न स्त्री पुंलिङ्गस्तु महीसुते’ मेदिनी । (वि) रक्तवर्णयुक्तः। (न) ४.रक्तवर्णः।
अङ्गारकः	(पुं) अङारः एव । अङ्गार+ कन्(स्वार्थे) । १.अङ्गारः,उल्मुकांशः, निरग्निः साग्निः वा दग्धकाष्ठखण्डः। २.कुजग्रहः। ‘अङ्गारकविरुद्धस्य प्रक्षीणस्य बृहस्पतेः’ मृच्छ०९.३३। ३.कुरण्टकवृक्षः। ‘अङ्गारक: कुजेऽपि स्यादुल्मुकांशे कुरुण्टके’ मेदिनी । ४.भृङ्गराजः। ‘अङ्गारकस्त्ववन्त्यां च’ पुरा० ।
अङ्गारकमणिः	(पुं) अङ्गारकवत् रक्तवर्णः, अङ्गारकस्य कुजस्य प्रियः वा मणिः। प्रवालम् ।  ‘माणिक्यं भास्करे देयं चन्द्रे मुक्तां प्रदापयेत् । प्रवालं च कुजे दद्यात्’ ।  
अङ्गारकारी	(पुं) काष्ठं दग्ध्वा विक्रयार्थम् अङ्गारं करोति। अङ्गार+डु कृञ्(करणे)+णिनिः। ‘सुप्यजातौ णिनिः०’ ३.२.७८। विक्रयार्थम् अङ्गारकारकः।
अङ्गारधानिका	(स्त्री) अङ्गारा: धीयन्ते धार्यन्ते अस्याम् । अङ्गार+डु धाञ्(धारणपोषणयो:)+ल्युट्(अधि०)+ङीप्+कन् (स्वार्थे) । ‘करणाधि०’ ३.३.११७। ‘टिड्ढाणञ्’ ४.१.१५। हसन्ती, अङ्गारधारणपात्रम् (अङ्गटा) । ‘अङ्गारधानिकाङ्गारशकट्यपि हसन्त्यपि’ अमर:।
अङ्गारधानी	(स्त्री) अङ्गारा धीयन्तेऽस्याम् । अङ्गार+धाञ्(धारणपोषणयो:)+ ल्युट्+ङीप् । ‘करणाधि०’ ३.३.११७। ‘टिड्ढाणञ्०’ ४.१.१५। अङ्गाराधानपात्री,हसनी(आङठा) ।
अङ्गारपर्णम्	(न) अङ्गारम् इव पर्णम् अस्य । १.वनभेदः। (पुं) अङ्गारपर्णः। अङ्गारपर्णम् अस्ति अस्य । अङ्गारपर्ण+अच् । ‘अर्श आदि०’ ५.२.१२७। अङ्गारवर्णवनस्वामी चित्ररथगन्धर्वः। ‘अङ्गारपर्णं गन्धर्वं वित्त मां स्ववनाश्रयम्’ महाभा०।  
अङ्गारपाचितम्	(न) अङ्गारेण परिपाच्यते । अङ्गार+परि+पच्+णिच्(स्वार्थे)+क्तः(कर्मणि) । अङ्गरपक्वम्, शूलविद्धाङ्गारदग्धमांसम् (कावाव) ।
अङ्गारवल्लरी	(स्त्री) अङ्गारवर्णपर्णा वल्लरी । करञ्जकवृक्षभेदः। ‘करञ्जभेदा: षङ्ग्रन्थो मर्कट्यङ्गारवल्लरी’ अमर:।
अङ्गारवल्लिका	(स्त्री) अङ्गारवत् रक्तवर्णा वल्ली । अङ्गारवल्ली+कन्(स्वार्थे) १.गुञ्जालता । २.करञ्जवृक्षभेदः।
अङ्गारवल्ली	(स्त्री) अङ्गारवत् रक्तवर्णा वल्ली । । १.गुञ्जालता । २.करञ्जवृक्षभेदः। ‘अङ्गारवल्ली बालेयशाकवर्वरवर्धका:’ अमर:।
अङ्गारशकटी	(स्त्री) शक्नोति वोडुम् । शकट+ङीप् (अल्पार्थे) । अङ्गाराणां शकटी । अङ्गारधानिका,अङ्गारधारणपात्रम् (अङ्गटा) । ‘अङ्गारधानिकाङ्गारशकट्यपि हसन्त्यपि’ अमरः।  
अङ्गारिः	(स्त्री) अङ्गारम् अस्याः अस्ति । अङ्गार+ठन्,इकः कलोपः। पृषो०। ‘अत इनिठनौ’ ५.२.११५। अङ्गारधानिका,हसनी ।
अङ्गारावक्षेपणम्	(न) । अङ्गारः अवक्षिप्यते अनेन । अङ्गार+अव+क्षिप(प्रेरणे)+ल्युट्(करणे) । १.अङ्गारक्षेपणसाधनं पात्रम् । २.अङ्गारस्य अवक्षेपणम् । भावे ल्युट् । अङ्गारक्षेपणम् । 
अङ्गारिका	(स्त्री) अङ्गारवत् रक्तवर्णा । अङ्गार+ कन्(इवार्थे) । १.इक्षुकाण्डम् । २.पलाशकलिका,किंशुककोरकम् । ‘भवेदङ्गारिका चेक्षुकाण्डे किंशुककोरके’ मेदिनी । ३.अङ्गारम् अस्य अस्ति । अङ्गार+ ठन्(मत्वर्थे),इकः +टाप् । ‘अत इनिठनौ’ ५.२.११५ । ‘ठस्येकः’ ७.३५०। अङ्गारपात्रम् ।
अङ्गारिणी	(स्त्री) अङ्गारम् अस्याः अस्ति । अङ्गार+इनिः+ङीप् । १.अङ्गारधानिका,हसन्ती । २.सूर्यत्यक्ता दिक्, अङ्गारवत् रक्तवर्णा दिक् । ‘अङ्गारिणी हसन्त्यां च भास्करत्यक्तदिश्यपि’ मेदिनी ।  
अङ्गारितम्	(न) अङ्गारम् इव आचरति । अङ्गार+क्विप्+क्तः। १.पलाशकलिकोद्गमः। (वि) अङ्गारं करोति । अङ्गार+णिच्+क्तः (कर्मणि), इतच् (मत्वर्थे) वा । २.दग्धप्रायकाष्ठादिः। ३.दग्धः। ‘अङ्गारितं पलाशीयकलिकोद्गमदग्धयोः’ विश्वः। 
अङ्गारीयः	(वि) अङ्गारेभ्यः अयम् । अङ्गार+छ:(प्रकृतिरूपार्थे) । ‘तदर्थं विकृते: प्रकृतौ’ ५.१.१२। अङ्गारप्रकृतिभूतः काष्ठादिः। 
अङ्गार्या	(स्त्री) अङ्गाराणां समूहः। अङ्गार+यः । ‘पाशादिभ्यो य:’ ४.२.४९। उल्मुकराशिः। 
अङ्गिका	(स्त्री) अङ्गम् अस्य अस्ति । अङ्ग+इनि:+कन् (स्वार्थे) । ‘अत इनिठनौ’ ५.२.११५। ‘यवादिभ्य: कन्’ ५.४.२९। कञ्चुकवस्त्रम् (आङ्राखा) । ‘कूर्पासकोऽङ्गिका च कञ्चुके’ हैमः।
अङ्गिर:	(पुं) ‘अङ्गिरस्’ शब्दस्य सलोप:। ‘सर्वे सान्ता: अदन्ता: स्यु:’ । पृषो० । १.ब्रह्ममानसपुत्रः ऋषिभेदः। ‘भृग्वङ्गिरादिभिर्भूयस्तपसाप्यायितस्तदा’ महाभा०। २.अग्नि:। ‘तदा च भगवानग्नि: स्वयमेवाङ्गिराभवत्’  महाभा०३.मार्क०।
अङ्गिराः	(पुं) (अङ्गिरस्)। अङ्गति ब्रह्मणो मुखात् निस्सरति । अगि(गतौ)+असि:,इरुट् । ‘अङ्गतेरसिरिरुडागमश्च’ उ०.४.२३७। १. ब्रह्मणः मानसपुत्रः, ऋषिभेदः। ‘ब्रह्मणो मानसा: पुत्रा विदिता: षण्महर्षय:। मरिच्यत्र्यङ्गिरसौ पुलस्त्य: पुलह: क्रतु:’ महाभा०३.मार्क०। ‘अथाङ्गिरसमग्रण्यम्’ कुमा०६.६५। २.अग्नि:,हव्यवाहः।‘पुराऽङ्गिरा महाबाहो चचार तप उत्तमम् । आश्रमस्थो महाभागो हव्यवाहं विशेषयन् ॥’  महाभा०३.मार्क०। ३.प्रभवादिषु षष्ठः संवत्सरः। 
अङ्गी	(वि) (अङ्गिन्)। अङ्गानि अस्य सन्ति । अङ्ग+इनिः। ‘अत इनि०’ ५.२.११५। १.देहवान्, अवयवविशिष्टः। २.मुख्यः, प्रधानम् । ‘एक एव भवेदङ्गी शृङ्गारो वीर एव वा’ सा०द०६.१०।
अङ्गीकरणम्	(न) अङ्ग+च्वि+डु कृञ्(करणे)+ल्युट् । ‘ल्युट् च’ ३.३.११५। १.स्वीकृतिः। २.सम्मतिः। ३.प्रतिज्ञा ।
अङ्गीकारः	(पुं) अनङ्गम् अस्वोपकरणम् अस्वकीयम् अङ्गं क्रियते । अङ्ग+च्वि+डु कृञ्(करणे)+घञ्(भावे) । ‘भावे’ ३.३.१८। १.अभ्युपगमः, स्वीकारः। २.सम्मतिः। ३.प्रतिज्ञा । ‘अङ्गीकाराभ्युपगमप्रतिश्रवसमाधय:’ अमर:।
अङ्गीकृत:	(वि) अनङ्गम् अङ्गम् अकारि । अङ्गीकृ+क्त:। ‘निष्ठा’३.२.१०२। १.सम्मतम्, उररीकृतम् । ‘ऊरीकृतमुररीकृतमङ्गीकृतमाश्रुतं प्रतिज्ञातम्’ अमर:। ‘अङ्गीकृतं सुकृतिनः परिपालयन्ति’ चौरपञ्चाशिका ।
अङ्गीकृतिः	(स्त्री) अङ्ग+च्विः+डु कृञ्(करणे)+क्तिन् । ‘स्त्रियां क्तिन्’ ३.३.९४। अ‘ग्गीकारः। १.स्वीकृतिः। २.सम्मतिः। ३.प्रतिज्ञा ।
अङ्गीयः	(वि) अङ्ग+छ:। ‘वृद्धाच्छ:’ ४.२.११४। शरीरसम्बन्धी । 
अङ्गुः	(पुं) अङ्ग+उन् । १.हस्तः। २.पक्षी,पतत्री । ‘पतत्र्यङ्गुपतत्रयः’ वैज०।
अङ्गुरि:	(स्त्री) अङ्गति । अगि(गतौ)+उलि:। ‘ऋतन्यञ्जि०’ उ०४.२। रलयोरभेदः। अङ्गुलि:, हस्तपादशाखा ।
अङ्गुरीय:	(पुं, न) अङ्गुरेः इदम् अङ्गुलौ भवं वा । अङ्गुरि+छ: । अङ्गुलिभूषणम्,अङ्गुलीयकम्(अङ्गुटी) । ‘जिह्वामूलाङ्गुलेश्च्छ:’ ४.३.६२। मनीषादित्वात् लस्य रः। ‘अङ्गुरीयमाभिज्ञानं राजपुत्र्या: परन्तप:’ रामा० ४.४४.१२।
अङ्गुरीयकम्	(न) अङ्गुरीय+ क:(स्वार्थे)। अङ्गुलीयकम् । ‘रामनामाङ्कितं चेदं प्रगृहाणाङ्गुरीयकम्’ रामा०५.३६.२।
अङ्गुल:	(पुं) अङ्गुं लाति । अङ्गु+ला(आदाने)+क: । ‘आतो०क:’ ३.२.३। १.अङ्गुलि:, हस्तपादशाखा । ‘समन्तादङ्गुलोत्सेधं हस्तमात्रं तु स्थण्डिलम्’ पुरा०। २.अश्वत्थवृक्ष:। ‘श्रीवृक्षे पिप्पलोऽश्वत्थ: प्लक्षश्चलदलोऽङ्गुल:’ वैज०। (पुंन) ३.वात्स्यायनमुनिः। अङ्गौ पाणौ लीयते । अङ्ग+लीङ्(श्लेषणे)+ड:। बाहु०। ४.अङ्गुष्ठः। ‘ज्येष्ठा तु मध्यमाङ्गुष्ठस्त्वङ्गुल:’ वैज०। ५.अष्टयवपरिमाणम् । ‘अङ्गुलोऽस्त्री यवा अष्टौ’ वैज०। ‘यवोदरैरङ्गुलमष्टसङ्ख्यै:’ भास्कराचार्य:।
अङ्गुलिः	(स्त्री) अगि(गतौ)+उलि:। ‘ऋतन्यञ्जि०मद्यत्यङ्गि०उल्यसासानुकः’ उ०४.२। १.हस्तपादशाखा । ‘उद्वेजयत्यङ्गुलिपार्ष्णिभागान्’ कुमा०१.११। २.अङ्गुष्ठः। ३. हस्तिशुण्डाग्रम्,गजकर्णिका । ‘अङ्गुलि: करशाखायां कर्णिकायां गजस्य च’ हैमः।
अङ्गुलितोरणम्	(न) अङ्गुले: तोरणं बहिर्द्वारम् इव । ललाटे चन्दनादिना कृतम् अर्धचन्द्राकारतिलकम् ।
अङ्गुलित्रम्	(न) अङ्गुलिं त्रायते । अङ्गुलि+त्रैङ् (पालने)+कः। ‘आतो० क:’ ३.२.३। अङ्गुलित्राणम् । ज्याकर्षणकृतखेदवारणार्थम् अङ्गुलिबद्धं चर्म (चामाटि)। ‘बद्धगोधाङ्गुलित्रे’ भट्टिः।
अङ्गुलित्राणम्	(न)  अङ्गुलिः त्रायते अनेन । अङ्गुलि+त्रैङ्(पालने)+ल्युट् । ‘करणा०’ ३.३.११७। अङ्गुलित्रम्,ज्याकर्षणकृतखेदवारणार्थम् अङ्गुलिबद्धं चर्म (चामाटि) ।
अङ्गुलिमुद्रा	(स्त्री)  मुदं धारयितुं हर्षं राति ददाति । अङ्गुले: मुद्रा । अङ्गुलिमुद्+रा(दाने)+कः(कर्तरि) । ‘आतो० कः’ ३.२.३। स्वनाम्ना प्रभुनाम्ना वा अङ्कितं सङ्केताक्षरयुक्तम् अङ्गुलिभूषणम्,साक्षरोर्मिका । ‘साक्षराङ्गुलिमुद्रा सा’ अमर:। ‘उपहितस्मृतिरङ्गुलिमुद्रया’ शाकु०।
अङ्गुलिमोटनम्	(न) अङ्गुल्यो: मोटनं मर्दनम् । अङ्गुलिद्वयमर्दनात् जात: शब्द:(तुडि), पुच्छटी । ‘पुच्छट्यङ्गुलिमोटनम्’ त्रिका०। 
अङ्गुलिषङ्गा	(स्त्री) अङ्गुलौ सङ्गः यस्याः। अङ्गुलिसंलेपकारकं यवागूद्रव्यम् (याउ)।
अङ्गुलिसंज्ञा	(स्त्री) अङ्गुल्या सञ्ज्ञा सङ्केतज्ञापनम् । अङ्गुलिचेष्टाभेदेन अभीष्टकर्मणि देयः सङ्केतविशेषः,अङ्गुल्या सूचना । ‘मुखार्पितैकाङ्गुलिसंज्ञयैव’ कुमा०३.४१।  ।
अङ्गुलिसन्देशः	(पुं) अङ्गुल्या अङ्गुलिध्वनिना सन्दिश्यते । अङ्गुलि+सम्+दिश(अतिसर्जने)+घञ्(भावे) । ‘भावे’ ३.३.१८। अङ्गुलिध्वनिना सञ्ज्ञादानम्,अङ्गुलिमोटनम् ।
अङ्गुलिस्फोटनम्	(न) अङ्गुल्योः स्फोटनं ताडनं यत्र । १.अङ्गुलिद्वयमर्दनजातः शब्दः (तुडि)। २.अङ्गुलिमर्दनम् ।
अङ्गुलिसम्भूतः	(पुं) अङ्गुलौ सम्भूत: सञ्जात:। नखः। (वि) अङ्गुलिसञ्जातः।
अङ्गुली	(स्त्री) अङ्गति । अगि(गतौ)+उलि:+ङीष् वा । ‘ऋतन्यञ्जि०’ उ०४.२। ‘कृदिकारादक्तिन:’ ग०४.१.४५। १.करशाखा, अङ्गुलि:। ‘त्याज्यो दुष्ट: प्रियोऽप्यासीदङ्गुलीवोरगक्षता’ रघु०१.२८। २.गजशुण्डाग्रम् । ‘अङ्गुली करशाखायां कर्णिकायां गजस्य च’ मेदिनी ।
अङ्गुलीकः	(पुं) अङ्गुल्यां कायते । अङुली+कै+कः(घञर्थे कर्मणि)। अङ्गुलीयकम्, करारोटः।  
      अङ्गुलीयकम्	‘करारोटोऽङ्गुलीकः स्यात्’ त्रिका०।                                        (न) अङ्गुलीय+कन्(स्वार्थे) । ‘न सामिवचने’ ५.४.५। ज्ञाप०। ऊर्मिका,अङ्गुलिभूषणम् । ‘अङ्गुलीयकमूर्मिका’ अमर:।(पु) ‘काकुत्थस्याङ्गुलीयकः’ भट्टिः।  
अङ्गुलीयम्	(न) अङ्गुलौ भवम् । ‘जिह्वामूलाङ्गुलेश्छ:’ ४.३.६२। अङ्गुलिभूषणम् । ‘तव सुचरितमङ्गुलीय नूनम्’ शाकु०६.११।
अङ्गुलीसम्भूतः	(पुं) अङ्गुल्यां सम्भूतः जातः। १.नखः। (वि) २.अङ्गुलिजातः।
अङ्गुष्ठः	(पुं) अङ्गौ पाणौ मुख्यत्वेन तिष्ठति । अङ्गु+ष्ठा(गतिनिवृत्तौ)+कः। ‘सुपि स्थ:’ ३.२.४। वृद्धाङ्गुलिः। ‘अभ्युन्नताङ्गुष्ठनखप्रभाभिः’ कुमा०१.३३। 
अङ्गुष्ठ्मात्रः	(वि) अङ्गुष्ठ+मात्रच्(परिमाणार्थे) । अङ्गुष्ठपर्वपरिमितः । ‘अङ्गुष्ठाङ्गुलमानं तु यत्र यत्रोपदिश्यते । तत्र तत्र बृहत्पर्वग्रन्थिभिर्मिनुयात् सदा॥’ कात्या०। ‘अङ्गुष्ठमात्रं पुरुषं निश्चकर्ष बलाद्यमः’ महाभा०।
अङ्गुष्ठ्यः	(पुं) अङ्गुष्ठे भवः। अङ्गुष्ठ+यत् । ‘दिगादिभ्यो यत्’ ४.३.५५। अङ्गुष्ठस्य नखः।
अङ्गूषः	(पुं) अङ्गति गच्छति । अगि(गतौ)+ऊषन्,बाहु०। ‘पीयेरूषन्’ उ०४.७७। १.बाणः। २.नकुलः। 
अङ्घः	(न) (अङ्घस्)। अङ्घते नरकमनेन । अघि(गतौ)+असुन् । ‘सर्वधातुभ्योऽसुन्’ उ०४.१८८। पापम् । ‘विदधतु घृणयः शीघ्रमङ्घोविधातम्’ सूर्यश०। 
अङ्धिः	(पुं) अङ्घते गच्छति अनेन । अघि(गतौ)+इक्(करणे) । १.पादः। २.द्रुमूलम्, वृक्षमूलम् । ‘अङ्घिः पादद्रुमूलयोः’ विश्वः।
अङ्घ्रि:	(पुं) अंहते गच्छति अनेन । अहि(गतौ)+क्रिन् । ‘वङ्क्र्यादयश्च’ उ०४.६६। १.पादः। ‘अधारि पद्मेषु तदङ्घ्रिणा घृणा’ नैष०१.२०। २.वृक्षमूलम् । ‘अङ्घ्रिः पादद्रुमूलयोः’ हैमः। ३.श्लोकस्य चतुर्थांशः, श्लोकपादः। ‘प्रथमाङ्घ्रिसमो यस्य’ वृत्तर०। 
अङ्घ्रिनाम	(न) (अङ्घ्रिनामन्)। अङ्घ्रेः नाम यस्य । वृक्षमूलम् । 
अङ्घ्रिनामकः	(पुं) अङ्घ्रिनाम+कन् (स्वार्थे) । वृक्षमूलम् । ‘मूलं बुध्नोऽङ्घ्रिनामकः’ अमरः। 
अङ्घ्रिपः	(पुं) अङ्घ्रिणा मूलेन पिबति सिक्तजलम् । अङ्घ्रि+पा(पाने)+क:। ‘आतो० कः’ ३.२.४। वृक्षः। ‘दिक्षुर्व्यूढाङ्घ्रिपाङ्गः’ वेणी० २.१८। 
अङ्घ्रिपर्णिका	(स्त्री) अङ्घ्रेः मूलात् आरभ्य पर्णानि अस्याः। अङ्घ्रिपर्ण+ङीप्+कन्(स्वार्थे) ‘संज्ञायां कन्’ ५.३.८७। ‘चित्रपर्ण्यङ्घ्रिपर्णिका । क्रोष्टुविन्ना सिंहपुच्छी’ अमर:।
अङ्घ्रिपर्णी	(स्त्री)अङ्घ्रिवत् पर्णं पत्रं यस्याः। अङ्घ्रिपर्ण+ङीष् । सिंहपुच्छाकारपुष्पवान् वृक्षः, पृश्निपर्णी (अकुलिया) ।   
अङ्घ्रिवल्ली	(स्त्री)अङ्घ्रेः आरभ्य वल्ली इव पर्णवती । सिंहपुच्छाकारपुष्पवान् वृक्षः,सिंहपुच्छी ।
अङ्घ्रिवल्लिका	(स्त्री) अङ्घ्रेः आरभ्य वल्ली इव पर्णवती । अङ्घ्रिवल्ली+कन् । सिंहपुच्छाकारपुष्पवान् चित्रपर्णीवृक्षः।‘चित्रपर्ण्यङ्घ्रिवल्लिका । क्रोष्टुविन्ना सिंहपुच्छी’ अमर:।
अङ्घ्रिस्कन्धः	(पु) गुल्फः। 
अचक्षुः	(वि) (अचक्षुष्) न विद्येते चक्षुषी यस्य । १.अन्धः,नेत्रहीनः।२.रोगग्रस्तचक्षुः,मन्दनेत्रः। ‘सचक्षुरचक्षुरिव’ श्रुतिः। (न) २.न चक्षु:। चक्षुर्भिन्नम् । 
अचण्ड:	(वि) न चण्ड:। साधु:,सौम्यः,शान्त:।
अचण्डी	(स्त्री) न चण्डी । १.शान्ता सुशीला धेनु:,सुकरा। ‘स्यादचण्डी तु सुकरा’ अमर:। <br><br>  २.अकोपना ।
अचतुर:	(वि) न सन्ति चत्वारि यस्य । ‘अचतुरविचतुर०’ ५.४.७७। निपा० । १.चतुर्भि: विरहित:, चतुःसङ्ख्याशून्यः। २.न चतुर: निपुणः। मन्दमति:, अदक्ष:, अपटुः।
अचपल:	(वि) न चपल:। चापल्यरहित:, स्थिरमनस्क:। स्थैर्ययुक्तः।
अचर:	(पुं) न चर:। न चरति चलति । न+चर(गतौ)+अच् । ‘नन्दिग्रहि०’ ३.१.१३४। १.स्थिरलग्नम्, स्थिरराशि:। वृषसिंहवृश्चिककुम्भराशयः।(वि) २.अचञ्चल:, स्थिर:। ३.चलनरहित:, स्थावर:, स्थितिशीलः पृथिव्यादिः। ‘अतश्चराचरं विश्वम्’ कुमा०२.५।
अचरमः	(वि) न चरमः। अन्तिमत्वविरोधिमध्यत्वाद्यवस्थावान् । अचरमं वयः कौमारादि । ‘वयस्यचरम इति वाच्यम्’ वा०४.१.२०। 
अचल:                                                         अचलकन्या	(पुं) न चल:। न चलति । न+चल(कम्पने)+अच् । ‘नन्दिग्रहि०’ ३.१.१३४। १.पर्वत:। ‘अचल एष भवानिव’ माघः४.२१। २.शिवः,स्थाणुः। ३.आत्मा । ‘नित्य: सर्वगत: स्थाणुरचलोऽयं सनातन:’ गीता २.२४। ४.सप्तसङ्ख्या । ५.कीलकम् । ‘अचलस्तु गिरिकीलयो:’ हैमः। (न) ६.ब्रह्म । ‘निष्कलं निष्क्रियं शान्तम्’ श्रुतिः। (वि) ७.चलनरहित:,स्थिर:। ‘अचलनलिनलक्ष्मीहारि नालं बभूव’ किरा०६.४७।             (स्त्री) अचलस्य हिमगिरेः कन्या । पार्वती,हिमगिरिपुत्री ।
अचलकीला	(स्त्री) अचलाः पर्वताः कीलाः इव यस्याः। भूमिः। 
अचलजः	(वि) अचले जायते । अचल+जनी(प्रादुर्भावे)+डः। ‘सप्तम्यां जनेर्डः’ ३.२.९७। पर्वतजातः।
अचलजा	(स्त्री) अचलात् हिमालयात् जायते । अचल+जनी(प्रादुर्भावे)+डः। ‘पञ्चम्यामजातौ’ ३.२.९८। पार्वती ।
अचलत्विट्	(पुं) (अचलत्विष्)। अचला स्थिरा त्विट् कान्तिः यस्य । कोकिलः। (स्त्री) २.अचला त्विट् स्थिरकान्तिः। (वि) ३.स्थिरकान्तिमान् ।
अचलद्विट्	(पुं) (अचलद्विष्)। अचलान् द्वेष्टि । अचल+द्विष(अप्रीतौ)+क्विप् । ‘सत्सूद्विष०’ ३.२.६१। इन्द्रः,पर्वतशत्रुः।
अचलराजः	(पुं)  अचलानां राजा । अचलराजन्+टच् । ‘राजाहः०टच्’ ५.४.९१। पर्वतराजः, हिमालयः।
अचला	(स्त्री) न चला । भूमिः। ‘भूर्भूमिरचलानन्ता’ अमर:। ‘मरुच्चलो भूरचला स्वभावतः’ सि०शि०। ‘अचलाः पर्वताः सन्ति अत्र । अचल+अच्’ आर्यभट्टः।
अचलाधिपः	(पुं) अचलानां पर्वतानाम् अधिपः राजा । हिमालयपर्वतः।
अचापलम्	(न) चपलस्य भावः । चपल++अप् । न चापलम् । १.स्थिरता । (वि) २.न चापलं यस्य । स्थिर:,अचञ्चल:।
अचापल्यम्	(न)  चपलस्य भावः। चपल+ष्यञ् । न चापल्यम् । १.स्थिरता । (वि) २.न चापल्यं यस्य । स्थिर:,अचञ्चल: ।
अचिक्कण:	(वि) न चिक्कण:। १.रूक्ष:,कर्कशः। २.अस्निग्धः,निःस्नेहः। ‘रूक्षस्त्वप्रेम्ण्यचिक्कणे’  अमर:।    
अचित्	 (वि) न चित् । जड:,अचेतन:।
अचितः	(वि)चिञ्(चयने)+क्तः। न चितः। १.असङ्गृहीतः। २.न एकत्रीकृतः। 
अचित्त:	(वि) नास्ति चित्तं यस्य । १.चित्तशून्य:, चेतनारहित:, बुद्धिहीनः। २. नास्ति चित्तं यत्र, अवधानरहित:। ‘अचित्तहस्तिधेनोष्ठक्’ पा०४.२.४७।
अचिन्तनीय:	(वि) चिन्तयितुम् अशक्य:। न+चिति(स्मृत्याम्)+अनीयर् । ‘तव्यत्तव्यानीयरः’ ३.१.९६। अनूह्यः, ऊहितुम् अशक्य:, अतर्क्यः। ‘अचिन्तनीयस्तु तव प्रभाव:’ रघु०५.३३। 
अचिन्तित:	(वि) न चिन्तित:। अतर्कितः,आकस्मिक:। ‘अचिन्तितानि दु:खानि यथैवायान्ति देहिनाम् । सुखान्यपि तथा मन्ये’ व्यास:।
अचिन्त्य:	(वि) न चिन्त्य:। न+चिति(स्मृत्याम्)+णिच्+यत् (कर्मणि) । ‘अचो यत्’ ३.१.९७। १.चिन्तयितुम् अशक्य:, अतर्क्यः। ‘अचिन्त्याव्यक्तरूपाय निर्गुणाय गुणात्मने’ सूर्यश०। २.मनसः अविषयः परब्रह्म । ‘अचिन्त्याः खलु ये भावा न तांस्तर्केण योजयेत् । प्रकृतिभ्यः परं यच्च तदचिन्त्यस्य लक्षणम् ॥’ 
अचिर:	(वि) न चिर:। १.क्षणिक:,स्वल्पकालस्थायी । ‘अचिरेणैव कालेन वंशनाशो भवेद्ध्रुवम्’ पुरा०। २. नवीनः। ‘अकरोदचिरेश्वरः क्षितौ द्विषदारम्भफलानि भस्मसात्’ रघुः ८.२०। (न)  ३.स्वल्पकाल:। (अ) ४.अविलम्बेन,नूतनतया। ‘अचिराधिष्ठितराज्यः’ मालवि०१.८१। 
अचिरत्विट्	(स्त्री) (अचिरत्विष्)। अचिरा अल्पकालस्थायिनी त्विट् कान्तिः यस्याः। १.विद्युत् । (वि) २.अल्पकालिककान्तियुक्तः। 
अचिरद्युति:	(स्त्री) अचिरा क्षण्स्थायिनी द्युति: कान्तिः यस्या: । १.विद्युत्,तडित् । ‘विद्युदणुभा वाऽचिरद्युतिः’ त्रिका०। ‘अचिरद्युतिभास्वरोऽथ चैद्य:’ याद०१५.११९। २.अचिरा द्युति:। अस्थिरकान्ति:। (वि) ३.क्षणिककान्तियुक्त:। 
अचिरप्रभा	(स्त्री) अचिरा अचिरस्थायिनी प्रभा यस्या:। १.विद्युत् । ‘विद्युच्चला शम्पाऽचिरप्रभा’ हैमः। ‘च्युता दिवःस्थास्नुरिवाचिरप्रभा’ भट्टिः। २.अचिरा प्रभा । क्षणिककान्ति:। (वि) अचिरप्रभः। ३.अस्थिरकान्तियुक्तः,अल्पकालस्थायिप्रभावान् ।
अचिरभाः	(वि) अचिरा अचिरस्थायिनी भाः यस्य । १.अल्पकास्थात्रिदीप्तिमान् । (स्त्री) २.विद्युत् । 
       अचिररोचिः	‘हरिभिरचिरभासां तेजसा चानुलिप्तैः’ शाकु०७.७।                             (स्त्री) अचिरं रोचिः कान्तिः यस्याः। १.विद्युत् । (वि) २.क्षणिककान्तिमान् । (न) अचिरं रोचिः । ३.क्षणिककान्तिः।
अचिरस्य	(अ) न चिरस्य । अल्पकालः।
अचिरांशु:	(स्त्री)  अचिरा: अंशव: यस्याः । १.विद्युत्,सौदामिनी । ‘अचिरांशुविलासचञ्चला ननु लक्ष्मी: फलमानुषङ्गिकम्’ किरा०२.१९। (वि) २.क्षणिककान्तियुक्तः (पुं) अचिरः अंशुः। अल्पकालिककान्तिः। 
अचिरा	(स्त्री) अचिं ज्ञानोपदेशं राति ददाति । अचि+रा(दाने)+क:। ‘आतो० क:’ ३.२.३। अर्हतां जैनानां माता । ‘सुयशाः सुव्रताऽचिरा’ हैमः।
अचिरात्	(अ) अविलम्बेन, त्वरया । ‘अचिराज्जितमीनकेतनो विलसन् वृष्णिगणैर्नमस्कृत:’ माघः १६.५८।
अचिराभा	(स्त्री) अचिरा आभा यस्या:। १.विद्युत्, सौदामिनी । २.अचिरा आभा । क्षणिककान्ति:। (वि) अचिराभः। ३.क्षणिककान्तियुतः।
अचिराय	(अ) न चिराय । अविलम्बेन,त्वरया ।
अचिरेण	(अ) न चिरेण । अविलम्बेन,त्वरया । ‘अचिरेण परस्य भूयसीं विपरीतां विगणय्य चात्मन:’ किरा०२.९।
अचेतन:	(वि) न चेतना ज्ञानं यस्य । १.ज्ञानहीन:, चेतनारहित:। २.न चेतना चैतन्यं यस्य । निर्जीवः, जड:। ‘सेन्द्रियं चेतनं द्रव्यं निरिन्द्रियमचेतनम्’ चरकः। ‘कामार्ता हि प्रकृतिकृपणाश्चेतनाचेतनेषु’ मेघः१.५। ३.विवेकरहित:। ‘बुद्धिशतमचेतने नष्टम्’ हितो०२.१६१।
अचेता:	(वि) (अचेतस्)। न चेतति । न+चित+असुन् । १.चेतनाशून्यः,अचेतनः जडः घटादिः। २.न चेत: यस्य । ज्ञानरहित:,प्रज्ञाशून्यः। ३.मनोरहित:। ४.विवेकरहित:।
अचेष्ट:	(वि) नास्ति चेष्टा यस्य । १.प्रयत्नशून्य:,व्यापारशून्य:। (स्त्री) २. न चेष्टा । चेष्टाभिन्ना ।
अचेष्टता	(स्त्री) अचेष्टस्य भावः। अचेष्ट+तल् । चेष्टाराहित्यम् ।
अचैतन्य:	(वि) नास्ति चैतन्यं चेतना यस्य । १.जड:, निर्जीव:, चैतनारहित:। ‘अचैतन्यमिदं विश्वं चैतन्यं दैवमेव यत्’ चैतन्यचन्द्रामृतम् । (न) २. न चैतन्यं चेतना । चैतन्याभाव:, ज्ञानशून्यता ।
अच्छः	(पुं) २.स्फटिकः। ३.भल्लूकः। (वि) न च्छ्‌यति आवृणोति निर्मलत्वात् दृष्टिम् । नञ्+छो(छेदने)+क:। ‘सुपि स्थ:’ ३.२.४। १.अमलः,निर्मलः। ‘मुक्ताच्छदन्तच्छविदन्तुरेयम्’ उ०रा०६.२७।  (अ) ४.न च्छ्‌यति दृष्टिं सम्मुखत्वात् ।न+छो(छेदने)+कः। अभिमुखम्, पुरतः। ‘अच्छो भल्लूके स्फटिकेऽमलेऽभिमुखेऽव्ययम्’ हैमः। 
अच्छगत्य	(अ) अच्छं गत्वा । ‘अच्छगत्यर्थवरेषु’ १.४.६९। अभिमुखं गत्वा ।
अच्छन्दस्कः                                        	(वि) नास्ति अध्येयत्वेन छन्दः वेदः अस्य । अच्छन्दस्+कप् वा । ‘शेषाद्वि०’ ५.४.१५४। १.वेदाध्ययनशून्यः अनुपनीतबालकः। २.वेदाध्ययनशून्यः शूद्रादिः। ३.नास्ति छन्दः वृत्तानुसारी परिमितमात्रादिसन्निवेशविशेषः यत्र । छन्दश्शून्यः गद्यात्मकः चूर्णकः वा शब्दसमूहः। ३.नास्ति छन्दः अभिप्रायः अस्य । अभिप्रायशून्यः।            
 अच्छन्दाः	(अच्छन्दस्) । नास्ति अध्येयत्वेन छन्दः वेदः अस्य । अच्छन्दस्कः१.वेदाध्ययनशून्यः अनुपनीतबालकः। २.वेदाध्ययनशून्यः शूद्रादिः। ३.छन्दश्शून्यः गद्यात्मकः चूर्णकः वा शब्दसमूहः। ४.अभिप्रायशून्यः।
अच्छभल्ल:	(पुं) अच्छम् आभिमुख्येन भल्लते । अच्छ+भल्ल(हिंसायाम्)+अच् । ‘नन्दिग्रहि०’ ३.१.१३४। भल्लूक:। ‘अथ भल्लूके । ऋक्षाच्छभल्लभालूका:’ अमर:।
अच्छावाकः	(पुं)  उच्यते । वच(परिभाषणे)+घञ् । ‘भावे’ ३.३.१८। अच्छं वाकः यस्य । पृषो०। १.शंसनकर्ता, होतृसहकारी, सोमयागसम्बन्धी ऋत्विग्भेदः। ‘यदच्छावाकमनुसन्तिष्ठते’ ताण्ड्यब्रा०। (वि) २.अच्छम् आभिमुख्येन वक्ति । अभिमुखभाषी ।
अच्छावाकीयम्	(न) अच्छावाकस्य ऋत्विग्भेदस्य भावः कर्म वा । अच्छावाक+छः। ‘होत्राभ्यश्छः’ ५.१.१३५। १.शंसनपरम् अच्छावाककर्म । (वि) अच्छावाकशब्दः अस्मिन् अस्ति । मत्वर्थे छः। ‘मतौ छः सूक्तशास्त्रयोः’ ५.२.५९। २.अच्छावाकशब्दयुक्तं सूक्तम् । ‘अच्छावाकं वदस्व०’ इत्यादि । 
अच्छिद्रः	(वि) न च्छिद्रं तत्तत्कार्येषु प्रमादादिना स्खलनं,रन्ध्रं वा यत्र । १.प्रमादादिना स्खलनरहित:। ‘अच्छिद्रेण विजेतव्या देशा: सगिरिकन्दरा:’ रामा०।२.दोषरहितः,निर्दुष्टः। ‘अच्छिद्रमिति यद्वाक्यं वदन्ति क्षितिदेवता:’ श्राद्धतत्त्वम् । ३.रन्ध्ररहितः। ४.अखण्डितः। (न) न च्छिद्रम् । छिद्रभिन्नम् ।
अच्छिन्नः	(वि) न च्छिन्नः। १.अविच्छिन्नः, सततः। ‘अच्छिन्नामलसन्ताना: समुद्रोर्म्यनिवारिता:। पुनन्ति लोकान् पुण्यत्वात् कीर्तय: सरितश्च ते’ कुमा०६.६९। २.अकर्तितः,छेदनरहित: |
                           अच्छेद्य:	‘श्रुत्वा पुत्रस्य वै जन्म क्ऋत्वा वेदोदिताः क्रियाः। अच्छिन्ननालं पश्येत् तं दत्वा रुक्मं फलान्वितम्’ शुद्धितत्त्वम् ।                                              (पुं) न छेद्य:। १.आत्मा,जीव:। ‘अच्छेद्योऽयमदाह्योऽयम्’ गीता २.२४। (वि) २.छेदनानर्ह:। 
अच्छेदिकः	(वि) छेदनं न अर्हति । न+छेद+ठन् । छेदनानर्हः।
अच्छैदिकः	(वि) छेदनं नित्यम् अर्हति । छेद+ठक्। ‘छेदादिभ्यो नित्यम्’ ५.१.६४। न च्छैदिकः। छेदनानर्हः।
अच्छोटनम्	(न) नञ्+छुट+णिच्+ल्युट् । आखेटः,मृगया ।
अच्छोद:	(न) अच्छं निर्मलम् उदकं यत्र । उदादेशः। १.हिमालयप्रदेशस्थः सरोवरभेदः। ‘आह्लादनं दृष्टेः अच्छोदं नाम सरः दृश्यताम्’ काद०। (स्त्री) २.नदीभेदः। ‘एतेषां मानसी कन्या अच्छोदा नाम निम्नगा’ पुरा०।
अच्छोद्य	(अ) अच्छम् अभिमुखम् उदित्वा । अच्छ+वद(व्यक्तायां वाचि)+क्त्वा,ल्यप् । ‘अच्छगत्यर्थवदेषु’ १.४.६९। अभिमुखम् उक्त्वा ।
अच्युतः	(पुं) नास्ति च्युतं स्वपदात् यस्य । १.शार्ङ्गी विष्णुः। ‘पीताम्बरोऽच्युतः शार्ङ्गी’ अमर:। ‘जवेन पीठादुदतिष्ठदच्युतः’ माघः १.१२ । (वि) न च्युतः। २.स्थिरः,अचलः। ३.अपतितः। 
अच्युताग्रजः	(पुं) अच्युतस्य वासुदेवस्य उपेन्द्रस्य वा अग्रज:। १.बलरामः। ‘बलदेवोऽच्युताग्रजः’ अमर:। २.इन्द्रः। ‘इन्द्रो हरिर्दुश्र्यवनोऽच्युताग्रजः’ हैमः।
अच्युताङ्गजः	(पुं) अच्युतस्य वासुदेवस्य अङ्गजः पुत्रः। कृष्णपुत्रः,मन्मथः।
अच्युतात्मजः	(पुं) अच्युतस्य वासुदेवस्य आत्मजः। कृष्णरुक्मिण्योः पुत्रः,मन्मथः। 
अच्युतावासः	(पुं) अच्युतेन ओष्यते अत्र । अच्युत+आ+वस+घञ्(अधि)। अच्युतस्य आवासः वासस्थानम्,अश्वत्थवृक्षः।
अच्युति:	न च्युति:। च्युतिराहित्यम्, नाशाभावः। (वि) न च्युति: यस्य । च्युतिरहित:, नाशरहित:।
अज:	(पुं) न जायते । न+जनी(प्रादुर्भावे)+ड:। ‘अन्येष्वपि दृश्यते’ ३.२.१०१। १.विष्णु:। २.हरः। ३.ब्रह्मा । ४.जीव:। ‘अजो नित्यः शाश्वतोऽयं पुराणो न हन्यते हन्यमाने शरीरे’ गीता २.२०। ५.अजति । अज(गतौ)+अच् । ‘नन्दिग्रहि०’ ३.१.१३४। ६.मेष:, छाग: । ७.मेषराशि:। ८.आत् विष्णोर्जायते । अ+जनी(प्रादुर्भावे)+ड:। ‘पञ्चम्यामजातौ’ ३.२.९८। चन्द्र:। ‘चन्द्रमा मनसो जातः’ ऋक् । ९.स्मरः, मन्मथ:। १०.अन्तरिक्षम्, आकाश:। ११.रघो: पुत्र:, अजमहाराज:, श्रीरामस्य पितामहः। ‘अत: पिता ब्रह्मण एव नाम्ना तमात्मजन्मानमजं चकार’ रघुः५.३६। १२.रवि:, सूर्य:। ‘अज: पितामहेऽनादौ छागे विष्णौ हरे रवौ’ वैज०। ‘अजश्छागे हरे विष्णौ रघुजे वेधसि स्मरे’ हेमः। १३.आप्राप्तजन्मा । (स्त्री) अजा । १४., छागी । १५.आद्या शक्ति: । १६.ओषधिभेद: । 
अजकर्णः	(पुं) अजस्य छागस्य कर्णवत् पत्रं यस्य । १.असनवृक्षः,सालतरुभेदः। २.मरिचपत्रम् । ‘अजकर्णकटुस्तिक्तः कषायोष्णो व्यपोहति । कफपाण्डुश्रुतिगदान् मेहकुष्ठविषव्रणान्’ वैद्यकम् ।
अजकर्णकः	(पुं) अजकर्णः एव । अजकर्ण+कन्(स्वार्थे) । सालवृक्षः।
अजकवः	(पुं) अज: विष्णु: क: ब्रह्मा च अजकौ । अजकौ वाति । अजक+वा(गतिगन्धनयो:)+ क:(करणे) । ‘आतो० क:’ ३.२.३। शिवधनुः।
अजका	(स्त्री) अज+कन्(स्वार्थे) । १.अजा, छागा । २.अजस्य विकारः अवयवः पुरीषं वा । छागपुरीषम् । ३.अजागलस्थं स्तनाकारं मांसखण्डम् ।
अजकावः	(पुं) १.यज्ञपात्रभेदः। २.नेत्ररोगभेदः। (पुंन) ३.शिवधनुः,पिनाकः। ‘अजकवोऽजकावश्च’ 
          अजगः	त्रिका०।                                                             (पुं) अजेन ब्रह्मणा गीयते । अज+गै(शब्दे)+कः। ‘सुपि स्थः’ ३.२.४।  १.विष्णुः। २.अजेन गच्छति । गम्+डः। ‘अन्यत्रापि०’ वा०२.२.४८। अग्निः। (न) अजं विष्णुं गच्छति शरत्वेन । ३.शिवधनुः।
अजगन्धा	(स्त्री) अजस्येव गन्धोऽस्याः। अजमोदा, उग्रगन्धावृक्षः(ववरी)। 
अजगन्धिका	(स्त्री) अजस्य गन्ध इव गन्धः अस्याः। अजगन्ध+कप्, अन इत्वम् ।  खरपुष्पा,वर्वरीवृक्षः (वावुइ) ।‘खरपुष्पाऽजगन्धिका’ अमरः।
अजगन्धिनी	(स्त्री) अजस्य गन्ध: लेशः एकदेशः शृङ्गम् अस्याः फलाकारेण अस्ति । अजगन्ध+इनि:+ङीप् । ‘अत इनि०’ ५.२.११५।‘ऋन्नेभ्यो ङीप्’ ४.१.५। अजमोदा, अजगन्धा,अजशृङ्गीवृक्षः (गाडरशिङ्गा) ।  
अजगरः	(पुं) गिरति । गॄ(निगरणे)+अच् । ‘नन्दिग्रहि०’ ३.१.१३४। अजस्य गर: । बृहत्सर्पः,वाहसः। ‘वाहसोऽजगरःशयुः’ वैज०। 
अजगवम्	(न)  अजगः विष्णुः शरत्वेन त्रिपुरासुरवधकाले अस्ति अस्य । अजग+वः। ‘गाण्ड्यजगात् सञ्ज्ञायाम्’ ५.२.११०। शिवधनुः, पिनाकः । ‘पिनाकोऽजगवं धनु:’ अमर:। ‘शिवोऽप्यजगवं चापं विधुन्वन् तरसा रणे’ पुरा०।
अजगावः	(पुं) अजं विष्णुम् अवति । अजग+अव+अण् ।‘कर्मण्यण्’ ३.२.१। शिवधनुः। 
अजघन्यः	(वि) न जघन्यः अधमः। १.अधमभिन्नः। २.श्रेष्ठः। ‘त्वष्टा च द्वादशो विष्णुरजघन्यो जघन्यजः’ महा०।
अजजीवः	(पुं) अजैः जीवः जीवनमस्य । छागपालक:।
अजजीविकः	(पुं) अजः क्रयविक्रयाभ्यां पालनादिना वा जीविका जीवनोपायोऽस्य । जाबालः,छागपालक: 
अजड:	 ।‘जाबालस्त्वजजीविकः’ हैमः।                                            (वि) न जड:। १.जडभिन्न:, स्वयंप्रकाश: । अजड: आत्मा । अजडा धीः। अजडं ब्रह्म । २.जाड्यविरोधिचाञ्चल्यवान् । 
अजडा	(स्त्री)अजडयति स्पर्शमात्रात् अङ्गमर्दनार्थं चालयति । अजड+णिच्+अच् । कपिकच्छुः (आलकुशी) ।
अजथ्या	(स्त्री) अजेभ्यः हिता । अज+थ्यन् । ‘अजाविभ्यां थ्यन्’ ५.१.७। १.अजानां समूहः। २.स्वर्णयूथिका । अजसमूहवत् नानावर्णत्वं तस्याः । (वि) ३.अजेभ्यः हितावहः । 
अजदण्डी	(स्त्री) अजस्य ब्रह्मणः यज्ञाय दण्डः काष्ठम् अस्याः। अजदण्ड+ङीप् । ब्रह्मदण्डीवृक्षः।
अजदेवता	(स्त्री) अजस्य देवता । अग्निः। ‘रौद्री धेनुर्विनिदिष्टा छाग आग्नेय उच्यते’ विष्णुध०। 
अजनः	(वि) न जनः यत्र । विर्जनः.जनरहितः। 
अजनकः	(वि) जनयति । जनी(प्रादुर्भावे)+णिच्+ण्वुल् । न जनकः। अनुत्पादक, अकारकः।
अजननिः	(स्त्री) जनी(प्रादुर्भावे)+अनि:(आक्रोशे) । ‘आक्रोशे नञ्यनिः’ ३.३.११२।न जननि: । १.जन्मराहित्यम् । (अ) अजननि । जनन्याः मातुः अभावः। अव्ययी०। २.मात्रभावः।
अजन्मा	(पुं) (अजन्मन्)। नास्ति जन्म यस्य । १.जन्मरहित:,उत्पत्तिरहित:। ‘परुषस्य पदेष्वजन्मन: समतीतं च भवच्च भावि च’ रघुः८.७८। (न) नास्ति जन्म यत्र । २.मोक्ष:, पुनर्जन्मराहित्यम् । ‘तस्मात्स योगादधिगत्य योगमजन्मनेऽकल्पत जन्मभीरु:’ रघु०१८.३३।
अजन्यम्	(न) न जने साधु । नञ्+जन+यत् । ‘तत्र साधु:’ ४.४.९८। उत्पातः, शुभाशुभसूचकभूकम्पादि । ‘अजन्ये क्लीबमुत्पात:’ अमर:। 
अजपः	(पुं) न जपति । अस्पष्टं जपति । १.कुपाठकः। २.अजान् पाति । अज+पा(रक्षणे)+कः। ‘आतो० क:’ ३.२.३। अजपालकः।
अजपतिः	(पुं) अजानां पति:। १.श्रेष्ठः छागः। २.मेषराशेः अधिपतिः,कुजग्रहः।
अजपथः	(पुं) अजस्य तच्चरणयोग्यः पन्थाः। अजपथिन्+अः। ‘ऋक्पूरब्धूःपथामानक्षे’ ५.४.७४। छागसञ्चारयोग्यः मार्गः।
अजपदः	(पुं) अजस्य इव पदं चरणः अस्य । अजैकपान्नामकः रन्द्यभेदः।
अजपा	(स्त्री) प्रयत्नेन न जप्या । नञ्+जप(मानसे व्यक्तायां वाचि)+णिच्+अच् । स्वाभाविकनि:श्वासप्रश्वासरूपेण जीवजप्य:  सोऽहमित्याकारकः हंसमन्त्र:। ‘वियदर्धेन्दुललितस्तदादिसर्गसंयुतः। अजपाख्यो मनुः प्रोक्तो द्व्यक्षरः सुरपादपः। अच्छासैरेव निश्वासैर्हंस इत्यक्षरद्वयम् । तस्मात् प्राणाश्च हंसाख्यः आत्माकारेण संस्थितः।। जपति प्रत्यदप्राणी सान्द्रानन्दमयीं पराम् । विना जपेन दैवेशि जपो भवति  
अजपदः	मन्त्रिणः। अजपेयं ततः प्रोक्ता भवपाशतिकृन्तनी’ तन्त्रम् ।                       (पुं) अजस्य इव पदं चरणः अस्य । १.अजैकपात्, रुद्रभेदः। २.रुद्रदेवताकं पूर्वभाद्रपदनक्षत्रम् ।
अजपादः	(पुं) अजस्य इव पादः चरणः अस्य । १.अजैकपात्, रुद्रभेदः। २.रुद्रदेवताकं पूर्वभाद्रपदनक्षत्रम् ।
अजपालः	(पुं) अजान् पालयति । अज+पाल(रक्षणे)+णिच्+अण् । ‘कर्मण्यण्’ ३.२.१। छागपालकः।
अजबन्धुः	(पुं) अजस्य बन्धुः इव मूर्खत्वात् । अजतुल्यमन्दमतिः। ‘सिलाची नाम कानीना अजबन्धुः पिता तव’ । 
अजभक्षः	(पुं) अजैः भक्ष्यते । अज+भक्ष(अदने)+घञ् । ‘अकर्तरि०’ ३.३.१९। वर्वरीवृक्षः (वावुइ) ।
अजमारः	(पुं) अजं मारयति विक्रयार्थम् । अज+मृङ्(प्राणत्यागे)+णिच्+अण् । ‘कर्मण्यण्’ ३.२.१। अजमांसविक्रयोपजीवः (कषाइ) । २.अजमीरदेशः अजमांसविक्रयोपजीवप्रधानः।
अजमीढः	(पुं) अज: छाग: यज्ञे मीढ: सिक्त: यत्र तद्देशाधिप: ।  अजमीढ+अण् । संज्ञापूर्वकविधे: अनित्यत्वात् वृद्ध्यभाव:। १.अजमीढदेशः। २. अजमीडदेशाधिपः,पुरुवंशजस्य हस्तिनृपस्य पुत्रः। ३.युधिष्ठिरः। ‘अजमीढः स्यात् कर्णानुजयुधिष्ठिरौ’ त्रिका०।
अजमुखः	(पुं) अजस्य मुखम् एव मुखं यस्य । दक्षच्रह्मा ।तस्य मुखेन शिवनिन्दाकरणात् शिवाज्ञया वीरभद्रेण तदुत्पाटनं कृतम् । पश्चात् च शिवप्रसादनात् अजमुखेन एव तन्मुखं कल्पितं वीरभद्रेण। ‘ईश्वरं ये हि निन्दन्ति ते मूकाः पशवो ध्रुवम् । ततो मेषमुखं दक्षं वीरभद्रो व्यकल्पयत् ॥’ काशी०।
अजमोदा	(स्त्री) अजं मोदयति आनन्दयति । अज+मुद(हर्षे)+णिच्+अण् । ‘कर्मण्यण्’ ३.२.१। यवानिका, यमानी । ‘अजमोदा तूग्रगन्धा ब्रह्मदर्भा यवानिका’ अमर:। ‘अजमोदा कटुस्तीक्ष्णा दीपनी कफवातनुत्’ वैद्यकम् ।
अजमोदिका	(स्त्री) अजं मोदयति हर्षयति । अज+मृद(हर्षे)+णिच्+ण्वुल् । यवानी,अजमोदा ।
अजम्भः	(पुं) नास्ति जम्भः दन्तः भोजनं वा यस्य । १.सूर्यः। २.भेकः। (वि) ३.दन्तशून्यः। ४. अजातदन्तः,बाल्यावस्थाभेदः। ५.भोजनरहितः। ‘रदाभ्यवहृती जम्भौ’ शाश्वतः।
अजयः	(पुं).अजेन छागेन याति । अज+या(प्रापणे)+कः। ‘सुपि स्थ:’ ३.२.४। १.अग्निः। २.राढदेशस्थनदभेदः। ३.न जयः, पराजयः। ‘सुखदुःखे समे कृत्वा लाभालाभौ जयाजयौ’ गीता २.३८। (वि) नास्ति जयः यस्य । ४.जयरहित:। ५.नास्ति परैः जयः यस्य, न जीयते वा । पराजयहीनः। 
अजया	(स्त्री) न जीयते पराजीयते असौ । न+जि(जये)+अच् (कर्मणि) । विजया,भङ्गा (भाङ्ग सिद्धि) ।
अजय्यः	(वि) न जय्य: । १.जेतुम् अशक्य:,अजेयः। ‘राज्ञामजय्योऽजनि पुण्डरीक:’ रघु० १८.८।
अजर:	(पुं) नास्ति जरा यस्य । १.देव:। २.परमात्मा । ३.वृद्धदारकवृक्षः। (वि) ४.जरारहित:, वार्धक्यशून्यः। ‘पुराणमनघसृष्टं दयालुमजरं विदुः’ रघुः१०.१९।  
अजरा	(स्त्री) न जरा यस्याः।१.जीर्णपञ्जीलता २.गृहगोधिका । ३.घृतकुमारीवृक्षः।
अजर्यः	(वि) न जीर्यति । न+जॄ(वयोहानौ)+यत् । ‘अजर्यं सङ्गतम्’ ३.१.१०५। सौहार्दम्,  मैत्री । ‘साप्तपदीनमैत्र्यजर्याणि’ हैमः। ‘तेन सङ्गतमार्येण रामाजर्यं कुरु द्रुतम्’ भट्टिः६.५३।
अजलम्बनम्	(न) अजः इव लम्ब्यते गृह्यते कृष्णवर्णत्वात् । अज+लम्ब+ल्युट्(कर्मणि) । स्रोतोऽञ्जनम् ।
अजलोमा	अजस्य लोम इव लोम मञ्जरी यस्य । १.अग्रपर्णीवृक्षः (शूकशिम्बी) । (न) २.अजस्य लोम ।
अजवीथी	अजेन ब्रह्मणा निर्मिता वीथी पदम् । गगनसेतुरूपः छायापथः। ततः आरभ्य अगस्त्यस्थानपर्यन्तं पितृयानपथः। ‘पितृयानोऽजवीथ्याश्च यदगस्त्यस्य चान्तरम्’ पुरा०।
अजशृङ्गी	अजस्य मेषस्य शृङ्गम् इव फलम् अस्याः । विषाणीवृक्षः(मेढाशिङ्गी। । ‘अजशृङ्गी विषाणी स्यात्’ अमरः। 
अजतुन्दम्	अजस्य तुन्दम् इव तुन्दम् अस्मिन् तन्नगरवासिनाम् । नगरभेदः । ‘अजतुन्दं नाम नगरम्’ सि०कौ०।
अजस्रः	न जस्यति । न+जसु(मोक्षणे)+रः। ‘नमिकम्पिस्म्यजस० रः’ ३.२.१६७। १.सततः,अनवरतः। ‘नित्यानवरताजस्रम्’ अमरः। ‘अजस्रदीक्षाप्रयतस्य मद्गुरोः’ रघुः ३.४४। (अ) अनवरतम्,अविच्छिन्नतया । ‘पश्चात् पुच्छं वहति विपुलं तच्च धूनोत्यजस्रम्’ उ०रा०४.२६।
अजहत्स्वार्था	(स्त्री) न जहत् स्वार्थः याम् । उपादानलक्षणा,स्वार्थापरित्यागेन परार्थावबोधिका लक्षणा । ‘श्वेतो धावति’ इत्यत्र श्वेतगुणापरित्यागेन श्वेतगुणवति अश्वे लक्षणा । ‘जहत्स्वार्थाऽजहत्स्वार्थे द्वे वृत्ती ते पुनस्त्रिधा’ हरिः।
अजहल्लिङ्गः	(पु) न जहत् लिङ्गं यम् । नियतलिङ्गकः, विशेष्यस्य अन्यलिङ्गकत्वेऽपि स्वलिङ्गात्यागेन स्वलिङ्गपरः विशेषणशब्दः। वेदाः प्रमाणम् - इत्यत्र विशेष्यस्य वेदशब्दस्य पुंल्लिंगत्वेऽपि विशेषणं प्रमाणशब्दः नियतलिङ्गकः। अत्र विशेषणस्य विशेष्यानुसारिलिङ्गत्वनियमः न अन्वेति ।   <br><br>  
अजय्यः	(वि) न जय्य: । १.जेतुम् अशक्य:,अजेयः। ‘राज्ञामजय्योऽजनि पुण्डरीक:’ रघु० १८.८।ल्युट्(अधि०) । ‘करणाधि०’ ३.३.११७।+णिनिः। ‘नन्दिग्रहि०३.१.१३४।+अण् । ‘कर्मण्यण्’ ३.२.१।
अजा	(स्त्री) अज+टाप् । ‘अजाद्यतष्टाप्’ ४.१.४। १.अजकुलीया, छागी । ‘अजा छागी’ अमरः। २.आद्या शक्ति:, माया । ‘अजामेकां लोहितकृष्णशुक्लाम्’ श्वेताश्व०उप०। ३.ओषधिभेद: । ‘अजा महौषधौ ज्ञेया शङ्खकुन्देन्दुपाण्डुरा’सुश्रुत:।   
अजागरः	(वि) नास्ति जागरो यस्य । जागरणरहितः। (पुं) नास्ति जागरः यस्मात् । भृङ्गराजवृक्षः(भेमराज)। 
अजागलस्तनः	(पुं) अजायाः गले स्तन इव लम्बमानं मांसखण्डम् । तत् स्तन इव भाति,  क्षीरं तु न ददाति - इति व्यर्थः इत्यर्थे अस्य प्रयोगः। ‘अजागलस्तनस्येव तस्य जन्म निरर्थकम् हितो०।
अजाजी	(स्त्री) अजम् अजति क्षिपति ।अज+ अज(गतिक्षेपणयो:)+अण्+ङीप् । ‘कर्मण्यण्’ ३.२.७। ‘टिड्ढाणञ्’ ४.१.१५। १.जीरकः। ‘जीरको जरणोऽजाजी’ अमरः। २.काकोदुम्बरिका (पेयारा) । 
अजाजीवः	(वि) अजा: आजीव: जीविका यस्य । १.छागपालकः। २.क्रयविक्रयाभ्यां छागोपजीवी,जाबालः । ‘जाबालः स्यादजाजीवः’ अमरः। 
अजाड्यम्	(न) न जाड्यम् । १.जडत्वाभावः,चैतन्यम् । ‘अजाड्यं वाक्पटुत्वं च हनुमत्स्मरणाद् भवेत्’ । (वि) न जाड्यं यस्य । २.नित्यचेतनः,उत्साही ।
अजातः	(वि)  न जातः। अनुत्पन्नः। ‘अजातमृतमूर्खाणां वरमाद्यौ न चान्तिमः’ पञ्च०९।
अजातककुदः	(पुं) अजातं ककुदं यस्य । बालवृषः, बालवृषभः।
अजातककुद्	(पुं) अजातं ककुदम् अंसकूटं यस्य । ‘ककुदस्यावस्थायां लोप:’ ५.४.१४६। अपूर्णांसकूटः अल्पवयस्कः गवादिवत्सः।
अजातदन्तः	(पुं) न जाताः दन्ताः यस्य । १.दन्तजननशून्यः,अनुत्पन्नदन्तः। ‘अजातदन्ता ये केचित् ये च गर्भे प्रपीडिताः’ वायुपु०। (न) २.न जाता: दन्ता: यस्मिन् वयसि । अनुत्पन्नदन्तं वय:।
अजातपक्षः	(पुं) न जातौ पक्षौ यस्य । अनुद्भिन्नपक्षकः पक्षी । ‘अजातपक्षाः शकुना इवाबभुः’ महाभा०।
अजातव्यञ्जनः	(वि) न जातं व्यञ्जनं लक्षणं स्त्रीपुंनिरूपकं यस्य । अनुत्पन्नश्मश्र्वाद्यभिज्ञानः। 
अजातशत्रुः	(पुं) न जातः शत्रुः यस्य । १.युधिष्ष्ठिरः, धर्मराजः। ‘अजातशत्रुः शल्यारिधर्मपुत्रो युधिष्ठिरः’ हैमः। ‘न द्वेक्षि यज्जन्मतः त्वमजातशत्रुः’ वेणी ३.१३। २.शमीकपुत्रः शिवः। ‘अजातशत्रु: शत्रूणां जज्ञे तस्य विनाशन:’ हरिवंश:।३.बिम्बसारपुत्र:, शाक्यमुनिसमकालीन:। 
अजातारिः	न जातः अरिः यस्य । युधिष्ठिरः। ‘हन्त जातमजातारेः, प्रथमेन त्वयाऽरिणा’ माघः१.१०२।
अजातिः	(स्त्री) न जाति: । १.अनुत्पत्तिः,हेतुफलयोः कार्यकारणभावस्य अनुत्पत्तिः। ‘पूर्वापरपरिज्ञानमजातेः परिदीपकम्’ । (वि) न जातिः यस्य । २.जन्मशून्यः। ३.जातिरहितः। ४.परमात्मा, सनातनः, नित्यः। 
अजादनी	(स्त्री) अजैः अद्यते भेक्ष्यते । अज+अद(भक्षणे)+ल्युट् (कर्मणि)+ङीष् । ‘कृत्यल्युटो बहुलम्’ ३.३.११३। ‘टिड्ढाणञ्’ ४.१.१५। क्षुद्रदुरालभावृक्षः। स्पर्शेन दुरवदायकः वृक्षभेदः (विचिति) ।
अजानन्	(वि) (अजानत्)। न जानन् । य: न जानाति स:। ‘गुणान्तरमजानन् किं निमित्तं त्वमाभरणं ददासि ?’ मालवि०२.११.३। (स्त्री) अजानती ।
अजानिः	(पुं) न जाया यस्य । ‘जायायाः निङ्’ ५.४.१३४। पत्‍नीहीनः, विधुरः। 
अजानिकः	(पुं) अजैः आनः जीवनं यस्य । अज+आन+ठन् । ‘अत इनिठनौ ५.२.११५। अजपालकः, अजविक्रयवृत्तिकः।
अजानेयः	(पुं) अजवत् शिववृषवत् आनेय:  यथास्थानं प्रापणीय: आरोही येन । अज+आ+नी+यत्(कर्तरि) । ‘कृत्यल्युटो बहुलम्’ ३.३.११३। १.शत्रुप्रहारादिविरोधेऽपि निर्भयेन यथास्थनम् आरोहिण: प्रापक: अश्व:; उत्तमाश्व:। (वि) २.निर्भय:। ‘अजानेयस्तु निर्भयः’ त्रिका०। 
अजान्त्री	(स्त्री) अजस्य अन्त्रं देहबन्धनम् इव अन्त्रम् अन्त्राकारमञ्जरी यस्याः। अजान्त्र+ङीष् । ‘षिद्गौरादि०’  ४.१.४१। नीलपुष्पीवृक्षः(नीलवोना) । 
अजापक्वम्	(न) घृतभेद:,क्षयकासरोगनिवारकम् औषधम् । ‘छागशकृत्समूत्रक्षीरैः दध्ना च साधितं सर्पिः। सक्षारं यक्ष्महरं कासश्वासोपशान्तये परमम्’ चक्र०।
अजापालकः	(पुं) अजानाम् आपालक:। छागजीवनः, छागरक्षकः, अजाजीवी ।
अजाविकम्	(न) अजाश्च अवयश्च । निपा०। ‘गवाश्वप्रभृतीनि च’ २.४.११। अजाः अवयश्च । ‘अजाविकं सैकशफं न जातु विषमं भजेत्’ मनुः९.११९।
अजिः	(वि) अजति । अज(गतिक्षेपणयो:)+इ:। ‘खनिकष्यजि०चरिभ्यश्च’ उ०४.१३९। १.गतिशीलः। (स्त्री) २.अज+क्तिन् । ‘स्त्रियां क्तिन्’ ३.३.९४। सञ्चार:,गमनम् । ३.क्षेपः।
अजितः	(पुं) न जित:। २.विष्णुः। ‘वेधाः शार्ङ्गोऽजितः कृष्णः’  वि०स०। ३.बुद्धः। ४.तीर्थङ्करभेदः। ४.शिवः। (वि)  ६.अजेयः,अनिर्जितशत्रुः। ‘नियतमजितवीर्यं जृम्भते जृम्भकास्त्रम्’ उ०रा०५.१३। ७.अनियन्त्रितः, अनधीनः देशादिः। ‘अजितस्तीर्थकृद्भेदे बुद्धे विष्णावनिर्जिते’ हैमः।
अजितात्मा	(पुं) (अजितात्मन्)। न जितः आत्मा मनः येन । आत्मनिग्रहरहित:।
अजितेन्द्रियः	(वि) अजितानि इन्द्रियाणि येन । इन्द्रियनिग्रहरहित:।
अजिनपत्रा	(स्त्री) अजिनं चर्म इव सुश्लिष्टं पत्रं पक्ष: अस्याः। जतुका, चर्मचटिका । ‘जतुकाऽजिनपत्रा स्यात्’ अमर:।
अजिनपत्री	(स्त्री) अजिनम् इव पत्रम् अस्याः । अजिनपत्र+ङीष् । जतुका, चर्मचटिका ।
अजिनपत्रिका	(स्त्री) अजिनम् इव पत्रम् अस्याः । अजिनपत्र+ङीष्+कन्(स्वार्थे)+ह्रस्वः, टाप् । चर्मचटिका ।
अजिनफला	(स्त्री) अजिनं चर्मविकारत्वात् भस्त्रा इव फलं यस्याः। भस्त्राकारफलः वृक्षभेदः (टेपारी)।
अजिनम्	 (न) अजति क्षिपति रज आदि आवरणेन । अज(गतिक्षेपणयो:)+इनच् । ‘अजेरज च’ उ०२.४९। व्याघ्रसिंहहरिणादीनां चर्म । ‘अजिनं चर्म कृत्तिः स्त्री’ अमरः। ‘अथाजिनाषाढधरः’ कुमा०५.३०।  (वि) न जिनः । जिनभिन्नः।
अजिनयोनिः	(पुं) अजिनस्य योनि: आकरः। १.मृगः, हरिणः। ‘हरिणा अमी अजिनयोनयः’ अमरः। (स्त्री) २.मृगी,हरिणी ।
अजिरम्	(न) अजन्ति क्षिपन्ति अत्र धान्यादिकम् । अज(गतिक्षेपणयोः)+किरच् । ‘अजिरशिशिर० उ०१.५३। १.चत्वरः, प्राङ्गणम् । ‘तदीयमास्थाननिकेतनाजिरम्’ किरा०१.१६। २.प्राकारात् बहिः क्रीडास्थानम् । ३.वातः, वायुः। ४.तनुः, शरीरम् । ५. ज्ञेयः रूपादिः विषयः। ६. मण्डूकः,दर्दुरः। (वि) ७.शीघ्रगामी । ‘श्येना अजिराः’ ता.ब्रा०। (स्त्री) ७. अजिरा । दुर्गादेवी, चण्डी । ‘अजिरं प्राङ्गणे वाते विषये दर्दुरे तनौ । स्त्री चण्ड्याम्’ मेदिनी ।
अजिह्मः	(पुं) न जिह्मः। १.भेकः मण्डूकः। (वि) २.अकपटः, ऋजुः। ‘ऋजावजिह्मप्रगुणौ’ अमरः। ३.सरलः, अवक्रः। ‘अजिह्ममोजिष्ठममोघमक्लमम्’ किरा०१४.५७।
अजिह्मगः	(पुं) अजिह्मं गच्छति । अजिह्म+गम्लृ(गतौ)+डः। ‘अन्यत्रापि दृश्यते०’ वा०३.२.४८। १.बाणः। ‘बाणविशिखा अजिह्मगखगाशुगाः’ अमरः। ‘ते तस्य कायं निर्भिद्य रक्तपुङ्खा अजिह्मगाः’  रामा०। (वि) २.ऋजुगामी, सरलगामी । ‘व्रजेद्दिशमजिह्मगः’ मनुः ६.३१।  
अजिह्मगामी	(वि) (अजिह्मगामिन्)। अजिह्मम् ऋजु गच्छति । अजिह्म+गम्लृ(गतौ)+णिनिः। ‘सुप्यजातौ णिनिः०’ ३.२.७८। १.बाणः। २.सरलगतिमान् जनः। ‘अजिह्मगामिभिः’ माघः १.६२। 
अजिह्वः	(पुं) नास्ति जिह्वा यस्य । १.भेकः मण्डूकः। अग्नेः शापतः जिह्वाशून्यत्वं तस्य ।‘भेको गूढवर्चाः क्षतालयः । कोकोऽजिह्वोऽथ’ त्रिका०। ‘हुताशनस्तु बुबुधे मण्डूकस्य च पैशुनम् । शशाप स तमासाद्य न रसान् वेत्स्यसीति वै ॥’ ‘अग्निशापादजिह्वापि रसज्ञानबहिष्कृताः’ महाभा० आनु०। (वि) २. जिह्वारहितः। ३.भिक्षुः। ‘इदमिष्टमिदं नेति योऽश्नन्नपि न सज्जते । हितं सत्यं मितं वक्ति तमजिह्वं प्रचक्षते ॥’ 
अजीकवम्	(न) अज्या शरक्षेपणेन कं ब्रह्माणं वाति प्रीणाति । शिवस्य धनुः । 
अजीगर्तः	(पुं) अज्यै गमनाय गर्तम् अस्य । सर्पः। ‘अजीगर्त उवाच’ महाभा०।
अजीजकम्	(न) अजः विष्णुः,  ईजः मन्मथः, कः ब्रह्मा च येन लक्षिताः भवन्ति तत् । शिवस्य धनुः। पिनाकः। ‘धनुस्तु अजगवं युग्यम् अजकावम् अजीजकम्’ शब्दार्णवः।  
अजीर्णम्	(न) न जीर्णम् । भावे क्तः। १. उदरानलमान्द्येन भुक्ताहारादेः अपाकः,वायुगण्डः। ‘अजीर्णे वायुगण्डोऽन्तः’ त्रिका०। ‘अजीर्णे भेषजं वारि, जीर्णे वारि बलप्रदम्’ वैद्यकम् । (वि) २.न जीर्णं यस्मिन् । जीर्णाभावविशिष्टः,पचनक्रियारहितः। ३.न जीर्णः वृद्धः । कर्तरि क्तः। वृद्धभिन्नः।    
अजीर्णिः	(स्त्री) नञ्+जॄ(वयोहानौ)+क्तिन् । १.मन्दाग्निता,जीर्णताभावः। ‘कैरजीर्णिभयात् भ्रातः भोजनं परिहीयते’ हितो०२.५७। २.निःशक्तिः। 
अजीवः   अजीवनिः	(वि) नास्ति जीवः यस्य । १.निर्जीवः, अचेतनः घटादिः। २.जीवरहितः,मृतः। (स्त्री)  न‘ज्+जीव+अनिः। आक्रोशे नञ्यनिः’ ३.३.११२। १.आक्रुश्यमानः जीवनाभावः। ‘अजीवनिस्तव भूयात्’ मुग्ध०। २.निन्दितजीवनम् । 
अजुगुप्सितः	(वि) न जुगुप्सितः । न+गुप्+सन्+क्तः। अनिन्दितः। ‘उपवेश्य तु तान् विप्रानासनेष्वजुगुप्सितान् । गन्धमाल्यैः सुरभिरर्चयेत्’    मनुः              ३.२०९।
अजेयः	(वि) न जेतुं योग्यः। नञ्+जि(जये)+यत् । ‘अचो यत्’ ३.१.९७। १.जयायोग्यः, अजेतव्यः। ‘अजेयस्त्वं च सङ्ग्रामे ममापि हि भविष्यति’ काशी०२३अ.। (न) २.विषहरः घृतविशेषः। ‘पिबेद्घृतमजेयाख्यम्’ सुश्रुतः।
अजैकपाद्/ अजैकपादः	(पुं) अजस्य छागस्य एकः पाद इव पादः यस्य । विकल्पेन अलोपः। १.रुद्रदेवताकं पूर्वभाद्रपदनक्षत्रम् । २.एकादशरुद्रेषु चतुर्थः। ‘१.वीरभद्रश्च२.शम्भुश्च३.गणेशश्च महायशाः। ४.अजैकपादहिर्बुध्नः पिनाकी चापराजितः॥ भुवनाधीश्वरश्चैव कपाली च विशाम्पते । स्थाणुर्भर्गश्च भगवान् रुद्रास्त्वेकादश स्मृताः॥’
अज्जुका	(स्त्री) अर्जयति । अर्ज(प्रतियत्ने)+उकन्,रस्य जः। बाहु०। ‘समि कस उकन्’ उ०२.३७। नाट्योक्तौ वेश्याङ्गना,गणिका । ‘गणिकाज्जुका’ अमरः। 
अज्झटा	(स्त्री) अत्(आश्चर्येऽव्ययम्)। अत् आश्चर्यस्य झटः सङ्घातः अस्याम् । भूम्यामलकी,तामलकी । ‘अज्झटा ताली शिवा तामलकीति च’ अमरः। 
अज्झलम्	(न) उज्झ+अलच् । पृषो०।चर्मादिमयं प्रतियोधायुधरोधकं फलकम् (ढाल)। ‘अड्डनं फलकं चर्म’ हैमः।
अज्ञः	(वि) न जानाति । न+ज्ञा(अवबोधने)+कः। ‘इगुपधज्ञा०’ ३.१.१३५। १.ज्ञानशून्यः। २.मूर्खः। ‘अज्ञे मूढव्यथाजातमूर्खवैधेयबालिशाः’ अमरः। ‘अज्ञः सुखमारध्यः’ नीतिश०। ३.जडः, अचेतनः। ‘वत्सविवृद्धिनिमित्तं क्षीरस्य यथा प्रवृत्तिरज्ञस्य’ साङ्ख्यका० ४.अल्पज्ञः। 
अज्ञातः	(वि) न ज्ञातः। अविदितः। ‘अज्ञातपातं सलिले ममज्ज’ रघुः१६.७२। 
अज्ञातवासः	(पुं) अज्ञातः वासः। गुप्तवासः । पाण्डूनाम् अज्ञातवासः।
अज्ञानः 	(वि) नास्ति ज्ञानं यस्य । १.ज्ञानशून्यः, अनभिज्ञः। (न) न ज्ञानम् । २.ज्ञानाभावः, अनवधानता । ‘अज्ञानात् वारुणीं पीत्वा संस्कारेणैव शुध्यति’ मनुः११.१४६। ३.अविद्या,मोहः,ब्रह्मज्ञानाभावः। ‘अथाज्ञानमविद्याहम्मतिः स्त्रियाम्’ अमरः। ‘अज्ञानेनावृतं ज्ञानं तेन मुह्यन्ति जन्तवः।’ गीता ५.१५।
अज्ञानी	(वि) (अज्ञानिन्)। न ज्ञानी । ज्ञानशून्यः। (स्त्री) अज्ञानिनी ।
अज्मा	 (स्त्री) (अज्मन्)। अजति गच्छति स्वर्गं दानेन अनया । अज(गतिक्षेपणयोः)+ मनिन्(करणे) । ‘सर्वधातुभ्यो मनिन्’ उ०१.१४४। गौः। 
अञ्चतिः	(पुंन) अञ्चति । अञ्चु(गतौ)+अतिः। ‘अञ्चेः को वा’ उ०४.६२। १.वायुः। २.अग्निः,कृशानुः। ‘कृशानुर्वातसारथिः। वमिर्भुजिः पचिस्साचिश्चिरिर्वञ्चतिरञ्चतिः’ वैज०। (वि) ३.गन्ता, गतिशीलः। 
अञ्चनम्	(न) अञ्चु(गतिपूजनयोः)+ल्युट् । ‘ल्युट् च’ ३.३.११५। पूजा,अर्चना । ‘पूजार्चना नमस्यार्चा सपर्येज्यार्हणाञ्चनम्’ वैज०। 
अञ्चलः	(पुं) अञ्चति प्रान्तभागं गच्छति । अञ्चु(गतिपूजनयोः)+कलः। ‘कलस्तृपश्च डः’ उ०१.१०६। बाहु०। १.वस्त्रप्रान्तभागः। ‘क्षौमाञ्चलमिव पीनस्तनजघनायाः’ उद्भटः। २.प्रान्तभागः। ‘दृगञ्चलैः पश्यति केवलं मनाक्’ उद्भटः।
अञ्चितः	(वि) अञ्चु(गतिपूजनयोः)+क्तः। ‘निष्ठा’ ३.२.१०२। १.पूजितः। ‘पूजितेऽञ्चितः’ अमरः। ‘गतेषु लीलाञ्चितविक्रमेषु’ कुमा०१.३४। २. आकुञ्चितः, नतः।‘उन्नद्धचूडोऽञ्चितसव्यजानुः’ रघुः१८.५१   ३.मनोहरः,शोभितः। ‘दिवसमुखोचितमञ्चिताक्षिपक्ष्मा’ रघुः५.७६। ४.गुम्फितः। ‘अर्धाञ्चिता सत्वरमुत्थितायाः’ रघुः७.१०।
अञ्जनम्	(पुं) अञ्जनवर्णः अस्ति अस्य । अञ्जन+अच् । ‘अर्श आदिभ्योऽच्’ ५.२.१२७। १.पश्चिमदिग्गजः। २.पर्वतभेदः,अञ्जनाद्रिः। ३.शिवः,अहिबुध्नः। ४.अग्निः। ५.रात्रिकालः। ६.ज्येष्ठानक्षत्रम्(जेठी) । ७.गृहगोधिका । ८.चित्रकः। (न) अज्यते अनेन नयनम् । अञ्जू(व्यक्तिश्लक्ष्णकान्तिमतिषु)+ल्युट् । ‘करणाधि०’ ३.३.११७। ९.कज्जलम् । ‘विलोचनं दक्षिणमञ्जनेन सम्भाव्य तद्वञ्चितवामनेत्रा’ रघुः७.८। १०.सौवीराञ्जनम् । ११.अक्तिः, लेपः। १२.रसाञ्जनम् । १३.मसी । ‘अञ्जनं कज्जले चाक्तौ सौवीरे च रसाञ्जने । पुंसि ज्येष्ठादिग्गजयोः’ मेदिनी । ‘अञ्जनस्तु चित्रकः’ त्रिका०। ‘अञ्जनं मसौ’ हैमः। ‘अहिबुध्नः कपिशोऽञ्जनः’ कल्पद्रु०। १४. अञ्जू+ ल्युट्(भावे) । ‘ल्युट् च’ ३.३.११५। व्यञ्जनाव्यापारः,अभिधालक्षणातिरिक्तः शब्दवृत्तिभेदः -अलं०। ‘संयोगाद्यैरवाच्यार्थधीकृत् व्यापृतिरञ्जनम्’ काव्यप्र०२.१९। १५.मालिन्यम् । ‘निरञ्जनं दिव्यमुपैति साम्यम्’ श्रुतिः। 
अञ्जनकेशी	अञ्जनमिव केशाः अस्याः। हट्टविलासिनी,गन्धद्रव्यभेदः। ‘अञ्जनकेशी च हनुर्हट्टविलासिनी’ अमरः। 
अञ्जनगिरिः	वेङ्कटाद्रिः,तिरुपतिस्थः श्रीपर्वतः,तिरुमलः।
अञ्जना	(स्त्री) अनक्ति स्वकान्त्या शोभते । अञ्जू(व्यक्तिश्लक्ष्णकान्तिगतिषु)+युच्(कर्तरि)  । ‘बहुमन्यत्रापि’ उ०१.७९। १.उत्तरदिग्गजपत्नी । २.वानरी,हनूमतः माता । ‘अञ्जनेति परिख्याता पत्नी केशरिणः कपेः’ रामा०। 
अञ्जनाद्रिः	(पुं) वेङ्कटाचलः,तिरुपतिक्षेत्रे श्रीपर्वतः,तिरुमलः। २.नीलपर्वतः। ‘अञ्जनाद्रिनिभां श्यामाम्’ कालीध्यानम् । 
अञ्जनावती	(स्त्री) अञ्जनवर्णत्वात् अञ्जनम् अस्ति अस्याः। अञ्जन+मतुप्, दीर्घः। ‘तदस्या० मतुप्’ ५.२.९४। ‘मतौ बह्वचो०’ ६.३.११९। १.ईशान्यदिग्गजस्य पत्‍नी । (पुं) २.कालाञ्जनवृक्षः।  
अञ्जलिः	(पुं) अज्यते व्यज्यते भक्तिः अनेन । अञ्जू(व्यक्तिश्लक्ष्णकान्तिगतिषु)+अलिच् । ‘ऋतन्यञ्जि०’ उ०४.२। १.संयुतहस्तः,करसम्पुटः। ‘प्रकीर्णः पुष्पाणां हरिचरणयोरञ्जलिरयम्’ वेणी १.१। २.कुडवपरिमाणम् । ‘अञ्जलिस्तु पुमान् हस्तसम्पुटे कुडवेऽपि च’ मेदिनी । ३.मुष्टिचतुष्टयम् । ‘माषः शाणस्तुलं मुष्टिरञ्जलिः प्रस्थ आढकः । द्रोणो गोणी च खारी च क्रमादेतत् चतुर्गुणम्’ वैज०।  
अञ्जलिका	(स्त्री) अञ्जलि+कन्(स्वार्थे) । बालमूषिका ।
अञ्जलिः	(वि) न जय्य: । १.जेतुम् अशक्य:,अजेयः। ‘राज्ञामजय्योऽजनि पुण्डरीक:’ रघु० १८.८।ल्युट्(अधि०) । ‘करणाधि०’ ३.३.११७।+णिनिः। ‘नन्दिग्रहि०३.१.१३४।+अण् । ‘कर्मण्यण्’ ३.२.१।‘माषः शाणस्तुलं मुष्टिरञ्जलिः प्रस्थ आढकः । द्रोणो गोणी च खारी च क्रमादेतत् चतुर्गुणम्’ वैज०।  
अञ्जः	(न) (अञ्जस्) । अञ्जू(व्यक्त्यादौ)+असुन् । ‘सर्वधातुभ्योऽसुन्’ उ० ४.१८८। १.वेगः। ‘अञ्जः समुद्रमपजग्मुरापः’ ऋक् ।२.बलम् । ३.युक्तता, औचित्यम् । ‘अञ्जसा कृतम्' ,‘अञ्जस उपसङ्ख्यानम्’ वा० ६.३.३। 
अञ्जसः	(वि) अञ्जू(व्यक्त्यादौ)+असच् । सरलः, अवक्रः, ऋजुः। ‘ऋजुस्तु प्राञ्जलोऽञ्जसः’ हैमः। 
अञ्जसा	(अ)  अञ्जनम् । अञ्जू(व्यक्त्यादौ)+अच् । ‘नन्दिग्रहि०’ ३.१.१३४। अञ्जं गतिं, विलम्बं वा स्यति नाशयति । अञ्ज+षो(अन्तकर्मणि)+अच् । ‘नन्दिग्रहि०’ ३.१.१३४। १. त्वरितम्, शीघ्रम् । ‘विद्महे शठ पलायनच्छलान्यञ्जसेति रुरुधुस्तमङ्गनाः’ रघुः१९.३१। २.तत्त्वम्, यथार्थम् । ‘साक्षाद् दृष्टेऽसि न पुनर्विद्मः त्वां वयमञ्जसा’ कुमा०६.२२। ‘अञ्जसा त्वरिते तत्त्वे’ वैज०। 
अञ्जिः	(पुं) अनक्ति व्यक्तं करोति । अञ्जू(व्यक्तिमृक्षणकान्तिगतिषु)+इन् । ‘सर्वधातुभ्य इन्’ उ० ४.११९। १.तिलकादिचिह्नम् ।‘अग्नयेऽनीकवते  <br><br> रोहिताञ्जिरनड्वान्’ यजुः।२.प्रेरकः। ३.पेषणिकः।
अञ्जी	(स्त्री) पेषणशिला,पेषणिकः।
अञ्जिष्ठः	(पुं) अनक्ति स्वतेजोभिः जगत् प्रकाशयति । अञ्जू(व्यक्त्यादौ) + इष्ठच् । ‘ऋतन्यञ्जि०’ उ०४.२। सूर्यः।
अञ्जिष्णुः	(पुं) अनक्ति स्वतेजोभिः जगत् प्रकाशयति । अञ्जू(व्यक्त्यादौ)+ इष्णुच् । ‘ऋतन्यञ्जि०’ उ० ४.२। सूर्यः।
अञ्जीरः	(पुं) अञ्ज्+ईरन् । अञ्जीरवृक्षः,काकोदुम्बरिका (पेयारा) ।
अटः	(वि) अटति गच्छति । अट(गतौ)+अच् । ‘नन्दिग्रहि०’ ३.१.१३४। १.भ्रमणशीलः। २.बालः। 
अटनम्	(न) अट(गतौ)+ल्युट्(भावे) । ‘ल्युट् च’ ३.३.११५। भ्रमणम्, सञ्चारः। ‘सर्वज्ञत्वमधीश्वरत्वमगमत् त्वां मां च भिक्षाटनम्’ कुव०।२९.१२१।
अटनिः	(स्त्री) अटति गुणः अत्र । अट(गतौ)+अनिः। बाहु०। धनुषः कोटिः,चापाग्रम् । 
अटनी	अटनि+ङीप् वा । ‘कृदिकारादक्तिनः’ ग०४.१.४५।  ‘धनुरग्रे गुणारोपणस्थानं <br><br>  ‘कोटिरस्याटनी’ अमरः। ‘निन्यतुः स्थलनिवेशिताटनी लीलयैव धनुषी <br><br>  अधिज्यताम्’ रघुः११.१४।
अटरुषः	(पुं) अटान् व्याप्तान् रोगान् रोषति । अट+रुष(हिंसायाम्)+कः। ‘इगुपध० कः’ ३.१.१३५। पृषो०। वासकवृक्षः(अरडूसा) । 
अटरूषः	(पुं) अटैः रूषति । अट+रूष(मिश्रणे)+कः। ‘इगुध०’ ३.१.१३५ । वासकवृक्षः(अरडूसा) । ‘वृषोऽटरूषः सिंहास्यो वासकः’ अमरः। ‘अटरूषं कुरु गले सकलरोगहारकम्’ ।  
अटविः	(स्त्री) अटन्ति चरमे वयसि अत्र । अट(गतौ)+अविः। अरण्यम् । 
अटवी	(स्त्री) अटवि+ङीप् । ‘कृदिकारात्०’ ग०४.१.४५। अरण्यम् । ‘अटव्यरण्यं विपिनम्’ अमरः। ‘अटवीसम्पदमम्बु वाहयन्तीम्’ याद०१५.८९।
अटा	(स्त्री) अटनम् । अट(गतौ)+अङ्(भावे)+टाप् । पर्यटनम्, भ्रमणम् । ‘अटा पर्यटनं भ्रमः’ रत्नकोशः। 
अटाट्या	(स्त्री) पौनःपुण्येन अटनम् । अट(गतौ)+शः+यक् । ‘परिचर्या०टाट्यानामुपसङ्ख्यानम्’ वा०३.३.१०१। निपा०। पुनः पुनः भ्रमणम्,पर्यटनम् । ‘व्रज्याटाट्या पर्यटनम्’ अमरः। 
अट्टः	(पुं) अट्यते आनाद्रियते अन्यत् अत्र । अट्ट(अनादरे)+घञ् । ‘हलश्च’ ३.३.१२१। १.क्षौ‌मः, प्रासादस्य उपरिगृहम् । ‘नरेन्द्रमार्गाट्ट इव प्रपेदे’ रघुः६.६७। २.मञ्चः। ३.दुकूलम् । ४.प्रवाहः,पूरः। ५.विपणिः। (वि) ६.उन्नतः। ७.अधिकः,अत्यर्थः। ८.शुष्कः। (न) ९.भक्तम्,अन्नम् । ‘अट्टशूला जनपदाः शिवशूला द्विजातयः। कामिन्यः केशशूलिन्यः भविष्यन्ति कलौ युगे’ महाभा०,भाग०। ‘अट्टं भक्ते च शुष्के च क्षौमेऽत्यर्थे गृहान्तरे’ विश्वः। ‘अट्टस्त्वट्टालके पूरे’ नानार्थर०। 
अट्टकः	(पुं) अट्ट(अनादरे)+अच्+कन्स्वार्थे) । ‘न सामिवचने’ ५.४.५। राजप्रासादः। 
अट्टनम्	(न) अट्ट(अनादरे)+ल्युट् । ‘ल्युट् च’ ३.३.११५। अनादरः। ’ <br><br>  अट्यते अनाद्रियते रिपुरनेन । अट्ट+करणे ल्युट् । ‘करणाधिकरणयोश्च’ <br><br>  ३.३.११७। चक्राकारफलकास्त्रम् । ‘स्यादट्टनं चक्रफलम्’ त्रिका०।
अट्टस्थली	(स्त्री) अट्टप्रधाना स्थली । प्रासादयुक्तं पत्तनम् ।
अट्टहसितम्	(न) अट्टेन आतिशयेन हसितम् । अट्ट+हसे(हसने)+क्तः। ‘नपुंसके भावे क्तः’ ३.३.११४। अतिशयितः हासः।
अट्टहासः	(पुं) अट्टेन अतिशयेन हासः। महत्तरः हासः,सशब्दः हासः। ‘अट्टहासो महीयसि’ हैमः। ‘त्र्यम्बकस्याट्टहासः’ मेघः५८।
अट्टहासी	(पुं) (अट्टहासिन्) । अट्टं हसति । अट्ट+हस(हासे)+णिनिः। ‘सुप्यजातौ०’ ३.१.१३४।  मृडः शिवः। ‘मृडोऽट्टहासी घनवाहनः’ हैमः। (वि)सातिशयं   <br><br> हसनशीलः।                                                  
अट्टहास्यम्	(न) अट्टेन अतिशयेन हास्यम् । अतिहासः।
अट्टालकः	(पुं) अट्टवत् प्रासादगृहमिव अलति पर्याप्तः भवति । अट्ट+अल(भूषणपर्याप्तिवारणेषु)+अच्+कन्(स्वार्थे) । ‘नन्दिग्रहि०’ ३.१.१३४। ‘न सामि०’ ५.४.५। क्षौमः,प्रासादोपरिस्थं गृहम् । ‘क्षौमाऽट्टाऽट्टालकाः समाः’ हैमः। ‘गोपुराट्टालकवतीं हर्म्यप्राकारशोभनाम्’ रामा०।
अट्टालिका	(स्त्री) अट्टवत् अलति भवति । अट्ट+अल(भूषणपर्याप्तिवारणेषु)+अच्+कन्+टाप् । ‘नन्दिग्रहि०’ ३.१.१३४। १.उत्तुङ्गभवनम्,शिरोगृहम् । ‘तलिन्यट्टालिके समे । चन्द्रशाला शिरोगृहम्’ वैज०। २.नृपागारः,राजभवनम् ।  
अट्टालिकाकारः	(पुं) अट्टालिकां करोति । अट्टालिका+डु कृञ्(करणे)+अण् । ‘कर्मण्यण्’ ३.२.१। १.राजप्रासादकारकः। २.शूद्रागर्भे चित्रकारौरसजातजातिविशेषः।  ‘कुलटायां च शूद्रायां चित्रकारस्य वीर्यतः। भवेदट्टालिकाकारः पतितो जारदोषतः॥’ ब्रह्मवै०।
अट्या	(स्त्री) अट(गतौ)+क्यप् (भावे) । पर्यटनम् । ‘तौर्यत्रिकं वृथाट्या च कामजो दशको गणः’ मनुः।
अडहुः	(पुं) लिकुचफलम् (वडहर) । ‘लकुचो लिकुचोऽडहुः’ अमरः। डहुः इत्यपि ।
अणकः	(वि) अणति यथेच्छं वदति । अण(शब्दे)+अच्+कन् (कुत्सायाम्) । ‘नदिग्रहि०’ ३.१.१३४। ‘कुत्सिते’ ५.३.७४। कुत्सितः, अधमः। ‘कुत्सितावद्यखेटगर्ह्याणकाः समाः’ अमरः। ‘पापाणके कुत्सितैः’ २.१.५४। ‘आणककुलालः’ सि०कौ०६३३।
अणवीनम्	(न) अणूनां सूक्ष्मसस्यचीनादिकानां भवनं क्षेत्रम् । अणु+खञ् । ‘विभाषा तिलमाषोमाभङ्गाणुभ्यः’ ५.२.४। चीनकादिसूक्ष्मधान्योत्पादकक्षेत्रम् ।
अणव्यम्	(न) अणूनां सूक्ष्मसस्यचीनादिकानां भवनं क्षेत्रम् । अणु+यत् । ‘विभाषा तिलमाषोमाभङ्गाणुभ्यः’ ५.२.४। आणवीनम्,सूक्ष्मसस्यचीनादिकानां क्षेत्रम्,  । 
अणिः/अणी	(पुंस्त्री) अणति शब्दायति । अण(शब्दे)+इन् । ‘सार्वधातुभ्य इन्’ उ० ४.११७। १.रथचक्राग्रस्थितं कीलकम् । २.सूच्याद्यग्रभागः। ३.सीमा । ‘अणिराणिवदक्षाग्रकीलाश्रिसीमसु द्वयोः’ मेदिनी । अणी । वा ङीष् ।
अणिमा	(पुं) (अणिमन्)। अणोः भावः। ‘पृथ्वादिभ्य इमनिज् वा’ ५.१.१२२ । १.सूक्ष्मत्वम् । २.सूक्ष्मपरिमाणम् । ३. ईश्वरस्य अष्टसिद्धिषु प्रथमा । ‘अणिमा महिमा चैव गरिमा लघिमा तथा । प्राप्तिः प्राकाम्यमीशित्वं वशित्वं चाष्टसिद्धयः’ अमरः। ‘अणिमादिगुणोपेतमस्पृष्टपुरुषान्तरम्’ कुमा०६.७५। 
अणिमाण्डव्यः	(पुं) अणिना सूच्यग्रेण चिह्नितः माण्डव्यः । मुनिभेदः। ‘बभूव ब्राह्मणः कश्चित् माण्डव्य इति विश्रुतः। अणिमाण्डव्य इति च ततो लोकेषु गीयते’ महाभा०१। ‘अणीमाण्डव्यः’ इत्यपि नाम ।
अणिष्ठः	(वि) अतिशयेन अणुः। अणु+इष्ठन् । ‘अतिशयने तमबिष्ठनौ’ ५.३.५५। अतिसूक्ष्मः,अणुतरः। ‘अन्नमशितं०यन्मध्यस्तन्मांसं,योऽणिष्ठस्तन्मनः’ छा०उ०। 
अणीयान्	(वि) (अणीयस्)। अतिशयेन अणुः। अणु+ईयसुन् । ‘द्विवचन० तरबीयसुनौ’ ५.३.५७। अणुतरः,अतिसूक्ष्मः,अल्पीयः। ‘अल्पीयः कनीयोऽणीयः’ अमरः। ‘अणीयसे विश्वविधारिणे नमः’ किरा०१८.४१।  
अणुः	(वि) अणति । अण(शब्दे)+उः। ‘अणश्च’ उ० १.८। २.लघुः,सूक्ष्मः। ‘अणुरप्यपहन्ति विग्रहः’ किरा० २.५१। ३.सूक्ष्मभागः। ४. व्रीहिभेदः,चीनादिसूक्ष्मधान्यम् । ५. कणः,लेशः। ‘व्रीहिभेदस्त्वणुः’ , ‘लेशकणाणवः’ अमरः। 
अणुकः	(पुं) अणु+कन्(स्वार्थे) १.व्रीहिभेदः। (वि)  २.निपुणः। ३.तुच्छः, अल्पः। ‘अणुको निपुणाल्पयोः’ मेदिनी ।  
अणुता/अणुत्वम्	(स्त्री) अणोः भावः। अणु+तल्,त्वः। ‘तस्य भावस्त्वतलौ’ ५.१.११९। सूक्ष्मत्वम्, अल्पत्वम् ।
अणुधर्मः	(पुं) अणुः सूक्ष्मः धर्मः। दुर्विज्ञेयः धर्मः। 
अणुभा	(स्त्री) अण्वी भा कान्तिः यस्याः। विद्युत् । ‘विद्युदणुभा वाऽचिरद्युतिः’ त्रिका०।
अणुमात्रः	(वि) अणुः परिमाणम् अस्य । अणु+मात्रच् । ‘प्रमाणे० मात्रचः’ ५.२.३७। अल्पपरिमाणम् । ‘अणुमात्रमिदं सहेत वोढुं न हि विश्वम्भरमद्य मामितीव’ चम्पूभा० ३.६६।
अणुवादः	(पुं) अणुभ्य एव जगत् इति अणुसिद्धान्तः। वैशेषिकाणां, नैयायिकानां च मतम् ।
अणुवीक्षणम्	(न) अणुः सूक्ष्मः वीक्ष्यते अनेन । अणु+वि+ईक्ष(दर्शने)+ल्युट् (करणे) । ‘करणाधि०’ ३.३.११७। १.सूक्ष्मदर्शनयन्त्रम् । २.भूतदर्पणः। ३.अणोः वीक्षणम् । अणुवीक्ष+ल्युट्(भावे) । ‘ल्युट् च’ ३.३.११५। १.सूक्ष्मवस्तुदर्शनक्रिया । 
अणुव्रीहिः	 अणुः व्रीहिः। सूक्ष्मधान्यविशेषः चीनकादिः।
अण्डम्	(न) अमन्ति सम्प्रयोगं यान्ति अनेन अस्मात् वा । अम(गत्यादिषु)+डः। ‘ञमात्ताड्डः’ उ०१.१११। १.पक्षिडिम्बः, पेशी । २.पुंसः अवयवभेदः,वृषणः,मुष्कः। ३.ब्रह्माण्डम् । ‘तदण्डमभवद्धैमं सहस्रांशुसमप्रभम्’ मनुः १.९। ४.मृगनाभिः,कस्तूरीकोशः। ५.वीर्यम् । ‘अण्डं मुष्के च पेश्यां च’ मेदिनी । ‘अण्डं खगादिकोषे स्यात् मुष्के वीर्येऽपि च क्वचित्’ विश्वः। 
अण्डकः	(वि) अण्ड+कन् । ‘न सामिवचने’ ५.४.५। मुष्कः, वृषणः। ‘स्यादण्डं पेलमण्डकः। मुष्कः’ हैमः। (न)  ब्रह्माण्डम् । जगदाश्रयकोषः। "जगदण्डकैकतरखण्डमिव’ माघः९.९।
अण्डकटाहः	(पुं) ब्रह्माण्डगोलकम् । ‘तद्ब्रह्माण्डकटाहसम्पुटतटे’ सि.शि.गो०।
अण्डकोशः/ अण्डकोषः	(पुं) अण्डस्य कोशः कोषः। मुष्कः,वृषणः। ‘मुष्कोऽण्डकोशो वृषणः’  अमरः।
अण्डजः	(पुं) अण्डात् जायते । अण्ड+जनी(प्रादुर्भावे)+डः। ‘पञ्चम्यामजातौ’ ३.१.९८। १.पक्षी,खगः। ‘मूकाण्डजं शान्तमृगप्रचारम्’ कुमा०३.४२। २.अहिः,सर्पः। ३.मत्स्यः,झषः। ४.कृकालसः’सरटः। (वि) ५.अण्डात् जातः जन्तुः मकरकूर्मादिः। ‘अण्डजाः पक्षिणः सर्पाः नक्राः मत्स्याश्च कच्छपाः । यानि चैवंप्रकाराणि स्थलजान्यौदकानि च’ मनुः१.४४। (स्त्री) अण्डजा । ६.मृगनाभिः कस्तूरी । ‘कस्तूरिकाण्डजा’ वैज०। ‘अण्डजो मृगनाभौ स्यात्सरटेऽहौ खगे झषे’ मेदिनी ।
अण्डजातः	(पुं) अण्डात् जातः । अण्डजः। १.पक्षी । २.सर्पः। ३.मत्स्यः। <br><br>  ४.कृकलासः। (वि) ५.अण्डात् उत्पन्नः जन्तुः।
अण्डवर्धनम्	(न) अण्डयोः वृषणयोः वर्धनम् । रोगभेदः (हर्निया) ।
अण्डवृद्धिः	अण्डयोः वृद्धिः। ‘हर्निया’रोगः।
अण्डालुः	(पुं) अण्डं विद्यते अस्य । अण्ड+आलुच् (मत्वर्थे) । मत्स्यः। 
अण्डीरः	(पुं) अण्डः पुमवयवभेदः अस्ति अस्य ।१.विशिष्टसामर्थ्यवान् पुरुषः। २. <br><br>  शक्तः,समर्थः।‘अण्डीरः पुरुषे शक्ते’ मेदिनी ।  ‘अण्डीर एष सुमहाञ्चण्डः <br><br>  चण्डगधाधरः। भण्डो वा दण्डधारी वा दुष्पिण्डो गण्डमण्डनः॥
अण्डुकः	(पुं) १.मण्डूकः,भेकः। ‘भेके शालुः प्लवव्यङ्गशालूराण्डुककेण्डुकाः’ वैज०। २.टिट्टिभपक्षी । ‘टिट्टिभस्तु कटुक्वाणोत्पादशयनोऽण्डुकः’ वैज०। ३.वृषणः।  ‘फेलुको वृषणोऽण्डुकः’ वैज०।
अण्डम्	ल्युट्(अधि०) । ‘करणाधि०’ ३.३.११७।  +णिनिः। ‘नन्दिग्रहि०३.१.१३४। +अण् । ‘कर्मण्यण्’ ३.२.१। +क्तः। ‘नपुंसके भावे क्तः’ ३.३.११४। अतिशयितः हासः।५.वीर्यम् । ‘अण्डं मुष्के च पेश्यां च’ मेदिनी । ‘अण्डं खगादिकोषे स्यात् मुष्के वीर्येऽपि च क्वचित्’ विश्वः। 
अत्	(पुं) अत् अतौ अतः।अत(सातत्यगमने)+क्विप् । निरन्तरगमनशीलः। 
अतः	(अ) (अतस्)|  इदम्+तसिल् । ‘पञ्चम्यास्तसिल्’ ५.३.७। १.अस्मात् कारणात् । ‘अतोऽत्र किञ्चिद्भवतीं बहुक्षमाम्’ कुमा०५.४०। २. अस्य,अस्याः अपेक्षया । ‘त्वय्यतोऽन्यं न जाने’ मु०मा०। ३.अपदेशः। ५.निर्देशः। ‘अतो भवेत् करणापदेशनिर्देशयोरपि’ विश्वः।  
अतटः	(पुं) न तटं यस्य । १.पर्वतस्य उच्चस्थानम्,प्रपातः।  ‘प्रपातस्त्वतटो भृगुः’ अमरः। २.आलम्बनस्थानशून्यः। ‘मनोरथानामतटाः प्रपाताः’ शाकु०६.१०। ३.भूमेः अधोभागः। (वि) ४.तटरहितः,तीररहितः।
अतथा	(अ) न तथा । न तेन प्रकारेण,अनुचितरीत्या । 
अतथोचितः 	(वि) न तथा उचितः। अनुचितरूपः। 
अतदर्हः	(वि) न तदर्हः  । १.न तस्य योग्यः। (अ) २.तदयोग्यतया ।
अतद्गुणः	(पु) १. न तस्य गुणः अत्र । २.अर्थालङ्कारभेदः। ‘सङ्गतान्यगुणानङ्गीकारमाहुरतद्गुणम्’ कुव०७६.१४३। 
अतद्गुणसंवि	ज्ञानः(पुं) न तस्य गुणस्य गुणेभूतस्य सम्यक् ज्ञानं यत्र । बहुव्रीहिसमासभेदः। यथा ‘दृष्टसमुद्रम् आनय’ इत्यत्र गुणीभूतस्य समुद्रस्य आनयने न अन्वयः। 
अतनुः	(पुं) न तनुः देहः यस्य । १.शरीररहितः मन्मथः, कामः। (वि) न तनुः कृशः। २.अकृशः,स्थूलः। ‘अतनुकुचभरानते भूयः’ माघः७.६६। ३.अधिकः।
अतन्त्रः	(वि) न तन्त्रं कारणं यस्य । १.कारणस्य अनधीनः। २.अविवक्षितः। ‘ह्रस्वग्रहणमतन्त्रम्’ सि०कौ०८।
अतन्द्रः	(वि) न तन्द्रा निद्रा तत्सदृशम् आलस्यं वा यस्य । १.निद्रारहितः। २.आलस्यरहितः। ३.श्रमरहितः।
अतन्द्रितः	(वि) न तन्द्रा जाता अस्य । न+तन्द्रा+इतच् । ‘तस्य सञ्जातं तारकादिभ्यः इतच्’ ५.२.३६। १.अजातनिद्रः। २.आलस्यरहितः। ‘अतन्द्रिता सा स्वयमेव वृक्षकान्’ कुमा० ५.१४।
अतपस्कः	(वि) न तपः यस्य । अतपस्+कः। ‘शेषाद्विभाषा’ ५.४.१५४। तपोरहितः। ‘इदं ते नातपस्काय नाभक्ताय कदाचन’ गीता० १८.६७।
अतपाः	(वि) (अतपस्)। न तपः यस्य । १.तपोरहितः। २.अधार्मिकः। ३.भगवच्चिन्तनरहितः।               
अतप्तः	(वि) न तप्तः। तापम् अप्राप्तः। १.अदग्धः। २.न उष्णीकृतः।
अतप्ततनुः/    	अतप्ततनूः (वि)  न तप्ता पयोव्रतादिना तनुः तनूः यस्य । १.पयोव्रतादिना देहकार्श्याकारकः। ‘नातप्ततनुः’ श्रुतिः। २.न तप्ता तप्तमुद्रया तनुः अस्य । तप्तमुद्राधारणरहितः,शङ्खचक्रादिवैष्णवचिह्नधारणरहितशरीरवान् -वैष्ण०। ‘अतप्ततनूर्नतदामो अश्नुते’ ऋक् ।
अतर्कः	(वि) न तर्कः यस्य । १.संशयरहितः। २.निर्हेतुकः। ३.ऊहारहितः। ४.अपेक्षारहितः। ‘तर्काः काङ्क्षावितर्कोहाः’ वैज०। (पुं) ५.न तर्कः। तर्कभिन्नः।
अतर्कितः	(वि) न तर्कितः। अप्रतीक्षितः,आकस्मिकः,सहसा । ‘अतर्किते तु सहसा’ अमरः। ‘अतर्कितमुपस्थितम्’ पुरा०।
अतलम्	(न) अस्य भूखण्डस्य तलम् । पृषो०। १.सप्तपातालमध्ये प्रथमखण्डं भूमेः अधोभागः। सप्त पाताललोकाः - अतलम्, वितलम्, सुतलम्, तलातलम्, महातलम्, रसातलम्, पातालं च । (वि) नास्ति तलं यस्य । २.तलरहितः। ३.न तलः प्रतिष्ठा यस्य । अप्र्तिष्ठः। 
अतलस्पर्शः	(वि) न तलस्य अधोभागस्य स्पर्शः यत्र । अतिगभीरः, अदृश्यमानतलभागः, अगाधः। ‘अगाधमतलस्पर्शे’ अमरः। 
अतलस्पर्शी	(वि) (अतलस्पर्शिन्) । न तलं स्पृशति । न+तल+स्पृश(संस्पर्शने)+णिनिः। ‘सुप्यजातौ णिनिः०’ ३.२.७८। तलस्पर्शरहितः। (स्त्री) अतलस्पर्शिनी ।
अतलस्पृक्	(वि) (अतलस्पृश्) । न तलं स्पृशति । न+तल+स्पृश(संस्पर्शने)+क्विन् । ‘स्पृशोऽनुदके क्विन्’ ३.२.५७। तलस्पर्शरहितः।
अतसः	(पुं) अतति । अत(सातत्यगमने)+असच् । ‘अत्यविचमि०’ उ०३.११७। १.वायुः। २.आत्मा । ‘अततीत्यतसो वायुरात्मा च’ सि०कौ०। ३.आयुधम् । ४.क्षौमवस्त्रम्,दुकूलम् । ‘अतसः क्षौमं प्रहरणं वायुः’ माधवीयधातुवृत्तिः।
अतसी	(स्त्री) अतस+ङीष् । ‘पिप्पलादयश्च’ ग०४.१.४१। १.नीलपुष्पवृक्षः,क्षमा । २.वल्कलमूलः शणवृक्षः। ‘लक्ष्मीविद्युल्लसितमतसीगुच्छसच्छायकायम्’ चम्पूरा० १.२२। ‘अतसी स्यादुमा क्षमा’ अमरः।
अति	(अ) अतति । अत(सातत्यगमने)+इन् । ‘सर्वधातुभ्य इन्’ उ० ४.११४। पूजाद्यर्थानां द्योतकः अयं क्रियायोगे उपसर्गः। १.पूजनम्,गौरवम् । ‘पूजने स्वती’ अमरः। २.अतिशयः,आधिक्यम् । ‘अतिकोमलमेकमन्यतः’ माघः१६.१८। ३.प्रकर्षः,श्रेष्ठता । ४.अतिक्रमणम् ,लङ्घनम् । ५.विक्रमः,शक्तिः। ‘अतिराघवरावणं तदानीम्’ याद०१५.१२१। ६.असम्प्रतिक्षेपः। ६.प्रशंसा । ६.अबुद्धिः। ‘अतिगहनम्’ बुद्धेः अविषयः। ७.नितान्तम्,भृशम् । ‘अतितप्तम्’ भृशतप्तम् । ‘अतिशब्दः प्रशंसायां प्रकर्षे लङ्घनेऽपि च । नितान्तासम्प्रतिक्षेपवाचकोऽप्येष दर्शितः’ मेदिनी । ‘विक्रमातिक्रमाबुद्धिभृशार्थातिशयेष्वति’ गणरत्नम् । अतिक्रमे पूजायायां च कर्मप्रवचनीयसञ्ज्ञा अस्य । तेन तद्योगे द्वितीयादि । अतिक्रमः ‘राजानम् अति ’ । पूजा ‘अतिस्तुतम्’ ।
अतिकथः	(वि) अतिक्रान्तः कथाम् । १.कथनायोग्यः,अपार्थवाची । २.अश्रद्धेयः। ३.विनष्टः। ‘भवेदतिकथोऽपार्थवाच्यश्रद्धेयनष्टयोः’ मेदिनी । 
अतिकथा	(स्त्री) अत्युत्कटा कथा । १.अत्युत्कर्षवर्णनम् अतिशयोक्तिः। २.वृथाभाषणम् । 
अतिकर्षणः	(वि) अत्यन्तं कर्षति । अति+कृष्(विलेखने)+ल्युट् | ‘नन्दिग्रहि०’ ३.१.१३४। १.अत्याकर्षकः। २.अत्यन्ततापदायकः। (न) ३.अधिकं कर्षणम् । अधिकाकर्षणम् ।
अतिकशः	(वि) अतिक्रान्तः कशाम् अश्वः। कशाप्रहारमनादृत्य यथेच्छप्रवृत्तः दुर्दान्तः दुष्टः अश्वः। 
अतिकायः	(वि) अत्युत्कटः कायः यस्य । १.विकटदेहः, स्थूलशरीरः। (पुं) २.रावणस्य पुत्रः रक्षसभेदः।
अतिकृच्छ्रः	(वि) अतिशयितं कृच्छ्रं यस्य । १.अत्यन्तकष्टयुक्तः। (न) २.अतिशयितं कृच्छ्रम् । अत्यन्तकष्टम् । ३.अतिक्रान्तं कृच्छ्रम् । द्वादशरात्रसाध्यः प्रायश्चित्तरूपः व्रतभेदः। ‘एकैकं ग्रासमश्नीयात् त्र्यहाणि त्रीणि पूर्ववत् । त्र्यहं चोपवसेदन्त्यमतिकृच्छ्रं चरन् द्विजः’ मनुः११.११३।
अतिकृतः	(वि) अतिक्रमेण कृतः। मर्यादातिक्रमेण कृतः। ‘सर्वत्रातिकृतं लोके व्यसनायोपकल्पने’ पुरा०।
अदत्,अदद्	(वि)  न विद्यन्ते दन्ताः यस्य । दन्तरहितः। अदन्तः बालः। 
अतिद्वयः	(वि) द्वयम् अतिक्रान्तः। द्वयम् अतिशय्य स्थितः,अनुपमः,अतुलनीयः। (स्त्री) अतिद्वयी । ‘धिया निबद्धेयमतिद्वयी कथा’ काद०५।   
अतिधन्वा	(पुं) (अतिधन्वन्)। अत्युत्कृष्टं धनुः यस्य । अतिधनुष्+अनङ् । ‘धनुषश्च’ ५.४.१३२ । १.उत्कृष्टधनुर्धरः योद्धा । २. अतिक्रान्तः धन्वानं मरुम् । मरुस्थलातिक्रमकारी । 
अतिधृतिः	(स्त्री) अतिशयिता धृतिः धैर्यं तुष्टिः वा । १.अधिकधैर्यम् । २.बहुसन्तोषः। ३.अतिक्रान्ता धृतिम् अष्टादशाक्षरपादिकां वृत्तिम् एकाक्षराधिक्यात् । ऊनविंशत्यक्षरपादकः छन्दोभेदः। ४.नवदशसङ्ख्या । (वि) अतिशयिता धृतिः यस्य । ५.अत्यन्तधैर्यान्वितः।
अतिनिद्रः	(वि) अतिक्रान्तः निद्राम् । निद्रारहितः। २.अतिशयिता निद्रा यस्य । दीर्घनिद्रायुक्तः। (स्त्री) अतिनिद्रा । अतिशयिता निद्रा । ३.दीर्घनिद्रा । (अ) निद्रा सम्प्रति न युज्यते । अव्ययी०। ४.निद्रायाः अयुक्तः कालः। 
अतिनिर्हारी            अतिनौः	(वि)(अतिनिर्हारिन्)। निःशेषेण हरति दूरं गच्छति । अतिशयितः निर्हारी समाकर्षणशीलः। बह्वाकर्षकः,अत्यन्तमनोहरः।‘समाकर्षी तु निर्हारी’ अमरः। (वि) (अतिनु)। नावम् अतिक्रान्तः। अतीतनौकः। (न) अतिनु । अतिनौ,हृस्वः। ‘गोस्त्रियोरुपसर्जनस्य’ १.२.४८। नौकाम् अतिक्रान्तं जलादि,अतीतनौकम् । ‘अतीतनौकेऽतिनु त्रिषु’ अमरः।
अतिपञ्चा	(स्त्री) पञ्चवर्षमतिक्रान्ता । पञ्चाधिकवर्षवयस्का बाला ।
अतिपतनम्	(न) अतिशयितं पतनम् । १.अतिक्रमणम् । २.मर्यादातिक्रमः। ३.अत्ययः। 
अतिपत्तिः	(स्त्री) अति+पत्लृ(गतौ)+क्तिन् । ‘स्त्रियां क्तिन्’ ३.३.९४। १.अतिक्रमणम्,मर्यादातिक्रमः। २.अत्ययः। ‘कालातिपत्तौ द्विगुणाम्’ स्मृतिः। २. अनिष्पत्तिः। ‘लिङ्निमित्ते लृङ् क्रियातिपत्तौ’ पा०३.३.१३९। ‘क्रियाया अनिष्पत्तिः’ सि०कौ०। (वि) पत्तिं सेनां पदातिम् अतिक्रान्तः। ३.सेनातिक्रमकारी ।
अतिपत्रः 	(पुं) अतिरिक्तं बृहत् पत्रम् अस्य । हस्तिकन्दवृक्षः,शाकवृक्षः। 
अतिपथः	(वि) (अतिपथिन्)। पन्थानम् अतिक्रान्तः। अतिपथिन्+अः। ऋक्‌पूरब्धू०’ ५.४.७४। अतीतमार्गः।
अतिपन्थाः	(पुं) (अतिपथिन्)।अति पूजितः अत्युत्कृष्टः पन्थाः। अतेः पूजनार्थत्वात् न समासान्तप्रत्ययः। ‘न पूजनात्’ ५.४.६९। सन्मार्गः,सत्पथः। ‘अतिपन्थाः सुपन्थाश्च सत्पथश्च’ अमरः।
अतिपन्नः	(वि) अति+पद(गतौ)+क्तः। ‘निष्ठा’ ३.२.१०२। १.अतिक्रान्तः। ‘तथातिपन्नशिशुसंस्काराश्च’ मुहूर्तचि०। २.अतीतः। ३.अपगतः। ४.उल्लङ्घितः।
अतिपरः	(वि) अतिक्रान्तः परान् । १.पराजितशत्रुः। (पुं) अतिशयितः परः। २.प्रबलशत्रुः।
अतिपरिचयः	(पुं) अतिशयितः परिचयः। अत्यन्तपरिचयः। ‘अतिपरिचयादवज्ञा सन्ततगमनादनादरो भवति’ ।
अतिपरोक्षः	(वि) अतिक्रान्तः परोक्षम् । १.प्रत्यक्षम् । २.प्रत्यक्षविषयः। ३.अत्यन्तं परोक्षः। अतिदूरस्थः,दृष्टेः अविषयः।
अतिपातः	(पुं) अतिक्रम्य पातः। १.अतिक्रमः। ‘पर्ययोऽतिक्रमस्तस्मिन्नतिपातः’ अमरः। ‘अहो कालातिपातः’ मालती २। २.अत्ययः,च्युतिः। ‘न चेदन्यकार्यातिपातः’ शाकु० १.१३.३।  ३.आपतनम्,सम्भवः। ४.अक्रमः। ५.विरोधः।
अतिपातकम्	(न) अतिदुष्टतया अन्यत् पातकं पापम् अतिक्रान्तम् । १.महापापम्,गुरुतरपातकम् । तच्च त्रिधा-पुंसां मातृदुहितृस्नुषागमनजन्यम्,स्त्रीणां पुत्रपितृश्वशुरगमनजन्यम् -प्रायश्चित्तवि०। (वि) पातकम् अतिक्रान्तः। २.पुण्यशीलः।
अतिपातितः	(वि) अतिक्रान्तः। ‘अतिपातितकालसाधना स्वशरीरेन्द्रियवर्गतापनी’ किरा०२.४२।
अतिपाती	(पुं) (अतिपतिन्) । अति+पत्लृ(गतौ)+णिनिः। ‘सुप्यजातौ णिनिः०’ ३.२.७८। अतिक्रमणशीलः। ‘ततार विद्याः पवनातिपातिभिर्दिशो हरिद्भिः’ रघुः३.३० । 
अतिपात्यः	(वि) अति+पत्लृ(गतौ)+णिच्+यत् । ‘अचो यत्’ ३.१.९७। अतिक्रमणीयः। ‘काममनतिपात्यं धर्मकार्यं देवस्य’ शाकु०५.४.१।
अतिप्रगे	(अ) अत्यन्तप्रातःकाले । ‘प्रगे प्रातः प्रभाते’ अमरः। ‘नातिप्रगे नातिसायं न 
             अतिप्रबन्धः	निशीथे नचोषसि’ स्मृतिः।                                        (पुं) अतिशयितः प्रबन्धः। अत्यन्तसातत्यम्, सततानुवर्तनम् । ‘अतिप्रबन्धप्रहितास्त्रवृष्टिभिः’ रघुः३.५८।
अतिप्रमाणम्	(न) अति अधिकं प्रमाणम् । १.बृहत् परिमाणम्,अत्यन्तप्रमाणम् । (वि) प्रमाणम् अतिक्रान्तः । २.महाकारवान्,उचितप्रमाणात् अधिकप्रमाणवान् । ‘अतिप्रमाणा बलिनो दीर्घजिह्वानखास्तथा’ रामा०।
अतिप्रवृद्धः	(वि) अत्यन्तं प्रमाणातिरेकेण प्रवृद्धः। प्रमाणातिरेकेण वृद्धिमान् । स्वकर्तव्यतामूढतया मर्यादाद्यतिक्रमेण वृद्धिं गतः । ‘तथातिप्रवृद्धस्य ब्राह्मणान् प्रत्यनादरः’ । 
अतिप्रश्नः	(पुं) अतिक्रम्य मर्यादां प्रश्नः। मर्यादातिक्रमेण प्रश्नः,सदुत्तरे जाते अपि पुनः जिज्ञासा ।
अतिप्रसक्तः	(वि) १.अत्यन्तासक्तः, अत्यन्तानुरक्तः। २.विषये असम्बद्धः।
अतिप्रसक्तिः                  अतिप्रसङ्गः	(स्त्री) अतिशयिता प्रसक्तिः । १.प्रसङ्गम् अतिक्रम्य अन्यत्र सम्बन्धः,अतिप्रसङ्गः। लक्ष्ये लक्षणसम्बन्धः प्रसङ्गः,अलक्ष्ये लक्षणसम्बन्धः अतिप्रसङ्गः।२.अत्यन्तासक्तिः,अमितानुरागः। ३.अधिकोक्तिः।            (पु) अतिशयितः प्रसङ्गः। १.अत्यन्तासक्तिः। २.प्रसङ्गमतिक्रम्य अन्यत्र सम्बन्धः। लक्ष्ये लक्षणसम्बन्धः प्रसङ्गः,अलक्ष्ये लक्षणसम्बन्धः             अतिप्रसङ्गः। ३.अधिकः विस्तारः। ‘अलमतिप्रसङ्गेन’ मुद्रा० १ ।          ४.समीपसम्बन्धः, अविच्छेदः। ‘अतिप्रसङ्गाद् विहितगसो मुहुः’ किरा० ८.३३। 
अतिप्रौढः	(वि) अत्यन्तप्रवृद्धः, अधिकवृद्धिं गतः। (स्त्री) अतिप्रौढा । प्रकर्षेण उह्यते अत्र । प्रौढः विवाहकालः। विवाहयोग्यकाला कन्या, वृद्धिं गता कन्या । ‘अतिप्रौढा च या नारी’ स्मृतिः।
अतिबलः	(वि) अतिशयितं बलं यस्य । १.प्रबलः, समतुल्यबलः योद्धा । ‘जयत्यतिबलो रामो लक्ष्मणश्च महाबलः’ रामा०। (न) अतिशयितं बलम् । उत्कृष्टसैन्यम् । ३.अत्यन्तसामर्थ्यम् । (स्त्री)अतिबला । ४.विश्वामित्रेण रामाय प्रदत्तः अस्त्रविद्याविशेषः। ‘बलेन तपसा लब्धे बलेत्यतिबलेति च’ चम्पूरा० १.७०। ५.शीतपुष्पा, ओषधिभेदः। ‘अथातिबलः प्रबले त्रिषु स्त्री त्वौषधीभिदि’ मेदिनी ।
अतिब्रह्मचर्यः	(पुं) अतिक्रान्तः ब्रह्मचर्यम् । शास्त्रविरुद्धतया स्त्रीसङ्गकारी ब्रह्मचर्यत्यागी ।
अतिबाला	(स्त्री) अतिक्रान्ता बालं बाल्यावस्थाम् । १.द्विवर्षीया गौः। ‘वर्षमात्रा च बाला स्यात् अतिबाला द्विवार्षिकी’ स्मृतिः। ‘अतिवृद्धामतिकृशामतिबालां च रोगिणाम्’ स्मृतिः। (वि) अतिबालः। अन्त्यन्तं बालः । २.अत्यल्पवयस्कः ।
अतिभारः	(पुं) अतिशयितः भारः। १.अत्यन्तगुरुत्वम् । ‘कोऽतिभारः समर्थानाम्’ पञ्चत०१.२२। २.अतिरेकः,अतिशयः,आधिक्यम् । ‘सा मुक्तकण्ठं व्यसनातिभाराच्चक्रन्द’ रघुः१४.६८। ३.वेगः।
अतिभारगः	(पुं) अतिभारेण वेगेन गच्छति । अतिभार+गम्लृ(गतौ)+डः। ‘अन्यत्रापि दृश्यते०’ वा०३.२.४८। खरः,अश्वतरः(खचर)।
अतिभीः	(स्त्री) अतिबिभेति अस्याः। अति+ञि भी(भये)+क्विप् । ‘सत्सूद्विष०’ ३.२.६१। १.विद्युत्, वज्रज्वाला । २.अतिशयिता भीः। अधिकभीतिः।
अतिभूमिः	(स्त्री) अतिशयिता भूमिः मर्यादा । १.आधिक्यम्,परा काष्ठा । ‘प्राप्य मन्मथरसादतिभूमिं दुर्वहस्तनभराः सुरतस्य । शश्रमुः’ माघः१०.८०। (वि) भूमिम् अतिक्रान्तः। २.भूतलम् अतिक्रान्तः। ३.मर्यादाम् अतिक्रान्तः। (अ) अतिभूमि । भूमौ । अव्ययी०। ४.मर्यादातिक्रमे ।         
अतिमङ्गल्यः	(पुं) अतिमङ्गले साधुः । अतिमङ्गल+यत् । ‘तत्र साधुः’ ४.४.९८। १.बिल्ववृक्षः। (वि) २.अतिशयमङ्गलकारी ।
अतिमर्त्यः	(वि) मनुष्यम् अतिक्रान्तः,अतिमानवः। ‘अतिमर्त्यबला विराटशल्यद्रुपदाद्याः’ याद०१५.५०।
अतिमर्यादः	(वि) मर्यादाम् अतिक्रान्तः। १.सीमातिक्रामकः निर्भयादिः। २.अतिशयः, उत्कर्षः। ‘अतिमर्यादनितान्तोत्कर्षनिर्भराः’ हैमः। (अ) अतिमर्यादम् । मर्यादायाम् । अव्ययी०। ३.अतिक्रमे।
अतिमात्रम्	(न) अतिक्रान्तं मात्राम् अल्पम् । १.अतिशयः। ‘अथातिशयो भरः। अतिवेलभृशात्यर्थातिमात्रोद्गाढनिर्भरम्’ अमरः।‘दुःखानि नूनमतिमात्रसुदुःसहानि‘ शाकु०४.२। (वि) २.अधिकः, अतिशययुक्तः। ‘मुनिव्रतैस्तामतिमात्रकर्षिताम्’ कुमा०५.४८। ३.अतिक्रान्तः मात्रां प्रमाणम् । बृहत्प्रमाणवान् । (अ) ४.आधिक्येन ।
अतिमानः	(पुं) अतिशयितः मानः अभिमानः। १.अहङ्कारः, अनुचिताभिमानः। ‘अतिमाने च कौरवाः’ चाणक्य०५०। (वि) मानं प्रमाणम् अतिक्रान्तः। २.अधिकप्रमाणयुक्तः।
अतिमानुषः	(वि) मानुषम् अतिक्रान्तः। मनुष्याशक्यः दिव्यः कर्मादिः। ‘कर्म तस्यातिमानुषम्’ पुरा०।
अतिमुक्तः	(वि) अतिशयेन मुक्तःविदेहकैवल्यं गतः। १.निर्वाणमुक्तिविशिष्टः,निःसङ्गः। (पुं) अतिक्रान्तः मुक्तां शुभ्रतया । २.माधवीलता,वासन्ती । ३.तिनिशवृक्षः। ‘अतिमुक्तकस्तु निःसङ्गे वासन्त्यां निनिशेऽपि च’ मेदिनी ।
अतिमुक्तकः	(पुं) अतिशयितः मुक्तः विस्तारः अस्य । अतिमुक्त+कप् । ‘शेषाद्विभाषा’ ५.४.१५४। १.रथवृक्षः। ‘रथद्रुरतिमुक्तकः’ अमरः। ‘चम्पकानतिमुक्तकान्’ रामा०। २.तालवृक्षः। ३.तिन्दुकवृक्षः। (वि) ४.मोक्षवान्,निर्वाणमुक्तिमान् ।
अतिमुक्तिः	(स्त्री) अत्यन्ता मुक्तिः। संसारबन्धात् विमोचनम्,विदेहकैवल्यम्, श्रुत्युक्तशरीरत्यागः।
अतिमृत्युः	(पुं) अतिक्रान्तः मृत्युम् । १.मोक्षः। ‘तमेव विदित्वाऽतिमृत्युमेति’ श्रुतिः। (वि) २.मृत्युम् अतिक्रान्तः।
अतिमैथुनम्	अत्यन्तं स्वशक्तिम् अतिक्रम्य मैथुनं स्त्रीसङ्गमः। स्वशक्त्यतिक्रमेण स्त्रीसङ्गमः। ‘अतिमैथुनादमैथुनाद् वा’
अतिमोद:	(वि) अतिशयित: मोद: गन्ध: यस्य । अतिशयितगन्धयुक्त: । (स्त्री) अतिमोदा । नवमल्लिका । 
अतिरंहाः	(वि) (अतिरंहस्)। अतिशयितं रंहो यस्मिन् । १.क्षिप्रतरः। ‘सारङ्गेणातिरंहसा’ शाकु० १.५। (न) अतिरंह:। २.अत्यन्तवेगः।
अतिरक्तः	(पुं) अत्यन्तः रक्तः। १.अत्यन्तरक्तवर्णः। (वि) अत्यन्तः रक्तः रक्तवर्णयुतः अनुरागयुक्तः वा । २.अत्यन्तरक्तवर्णयुतः। ३.अत्यन्तानुरक्तः।
अतिरथः	(पुं) अतिक्रान्तः रथं रथिनम् । रथे उपविशन्नेव युध्यमानः अप्रतिमयोद्धा । ‘अमितान् योधयेद् यस्तु सम्प्रोक्तोऽतिरथस्तु सः’ । (वि) रथातिक्रमकारकः। 
अतिरभसः	(पुं) अतिशयित: रभस:। अत्यन्तवेगः।
अतिरस:	(वि) अत्यन्तः रसः यस्य । १.अतिशयितस्वादु:  फलापूपादिः । (स्त्री) अतिरसा। रास्ना,मूर्वालता ।
अतिराग:	(पुं) अतिशयित: राग:। १.महती प्रीति:,उत्साह:। ‘प्रभुर्बुभूषुर्भुवनत्रयस्य य: शिरोऽतिरागाद्दशमं चिकर्तिषु:’ माघ: १.४९।
अतिराजः	(पुं) अतिक्रान्तः राजानम् । अतिराजन्+टच् । ‘राजाह०टच्’ ५.४.९१। शौर्यादिना अतिक्रान्तनृपः।
अतिराजा	(पुं) (अतिराजन्)। अतिशयितः पूजितः राजा । निषेधात् न टच् । ‘न पूजनात्’ ५.४.६९। पूज्यनृपतिः।
अतिरात्रः	(पुं) अतिशयिता रात्रिः अस्य । अतिरात्रि+ अच् । ज्योतिष्टोमयागाङ्गम्, एकरात्रसाध्यः यागभेदः। ‘अतिरात्रे षोडशिनं गृह्णाति’ श्रुतिः। षोडशी पात्रभेदः।
अतिरिक्तः	(वि) अतिरिच्यते स्म । अति+रिचिर्(विरेचने)+ क्तः(कर्तरि)। ‘निष्ठा’ ३.२.१०२। १.अतिक्रान्तः।‘सर्वातिरिक्तसारेण सर्वतेजोऽभिभाविना’ रघुः१.१४। २.अत्यधिकः। ‘अतिरिक्तः समधिकः’ अमरः।  ३.श्रेष्ठः। ४.अतिशून्यः। ५.भिन्नः। ‘न वृक्षवृत्तिव्यतिरिक्तसाधनः’ कुमा०५.२२। (न)अति+रिचिर्+  क्तः(भावे)। ‘नपुं० भावे क्तः’ ३.३.११४। ६.अतिशयः, आधिक्यम् ।
अतिरुक्	(पुं) (अतिरुच्)।रोचते । रुक् स्त्रीणाम् ऊरुदेश:। अतिक्रान्त: रुचं शोभया । १.जानुदेशः। (स्त्री) अतिशयिता रुक् कान्ति: यस्या: । २.अत्यन्तसुन्दरी । ३.अतिशयिता रुक् कान्तिः। अत्यन्तकान्तिः। (वि) ४.अत्यन्तकान्तियुक्तः। 
अतिरूक्षः	(वि) अतिशयितः रूक्षः। १.अत्यन्तकठिनः। २.अत्यन्तकठोरः,स्नेहशून्यः। ३.अतिक्रान्तः रूक्षम् । अतिशयस्निग्धः। (पु) ४.स्नेहशून्यकङ्गुकीद्रवादिधान्यम् । 
अतिरूपः	(वि) अतिक्रान्तः रूपम् । १.रूपवर्जितः परमेश्वरः। ‘अशब्दमस्पर्शमरूपमव्ययम्’ श्रुतिः। २.शुक्लादिरूपहीनः वाय्वादिः। (न) अतिशयितं रूपम् । ३.सुन्दररूपम् । ‘अतिरूपवती कन्या’ ।
अतिरेकः	(पुं) अति+रिचिर्(विरेचने)+घञ् (भावे)। ‘भावे’ ३.३.१८। १.अतिशयः, आधिक्यम् । ‘आयामः क्रियत एव स्म सातिरेकः’ किरा०७.६। २.महत्त्वम्,श्रेष्ठता । ३.प्राधान्यम् । ४.भेदः,अन्तरम् ।
अतिरोगः	(पुं) अतिशयितः रोगः। १.क्षयरोगः। (वि) अतिशयितः रोगः यस्य । अत्यन्तरोगयुक्तः।  
अतिरोधानम्	(न) न तिरोधानम् । प्रकाशः,व्यवधानाभावः।
अतिरोमशः	(पुं) अतिरोम अतिशयितं रोम अस्य अस्ति । अति+रोमन्+शः। ‘लोमादिपामादि’ ५.२.१०० । १.वनछागः। ‘वनच्च्छागोऽतिरोमशः’ हारा०। २.बृहद् वानरः। (वि) ३.अत्यन्तरोमाढ्यः। 
अतिरोहितः	(वि) न तिरोहितः। १.प्रकाशितः, स्फुटः। ‘अतिरोहितार्थमन्यत्’ प्रमिता०। २.अव्यवहितः। २.अत्यन्तं रोहितः। अधिकरक्ततायुक्तः। 
अतिलङ्घनम्	(न) अति+लघि+ल्युट् (भावे) । ‘ल्युट् च’ ३.३.११५। १.अत्यधिकः उपवासः। २.अतिक्रमणम् । ‘अतिलङ्घनमभ्युपैतु को वा’ याद०१५.५०।
अतिलङ्घित:	(वि) अति+लघि(लङ्घने)+क्तः(कर्मणि) । ‘निष्ठा’ ३.२.१०२। अतिक्रान्तः।
अतिलङ्घी	(वि) (अतिलङ्घिन्)। अतिक्रामकः,अपराधी,उल्लङ्घनकारी । (स्त्री) अतिलङ्घिनी । अतिलङ्घिन्+ङीप् । ‘नर्तकीरभिनयातिलङ्घिनीः’ रघुः१९.१४।
अतिलोमशः	(पुं) अतिशयितं लोम अस्य । अति-अतिलोमन्+ शः। ‘लोमादिपामादि०’ ५.२.१००। १.वनच्छागः। २.बृहद्वानरः। (वि) ३.अतिलोमयुक्तः। (स्त्री) अतिलोमशा । ४.नीलबुक्का ।
अतिवक्ता	(वि) (अतिवक्तृ) । अतिवक्ति । अति+वच(परिभाषणे)+तृन् । ‘तृन्’ ३.२.१३५। १.वावदूकः,वाक्पटुः,वाग्मी । ‘वाग्मी वावदूकोऽतिवक्तरि’ अमरः। २.अति+वच्+तृच् । ‘ण्वुल्तृचौ’ ३.१.१३३। वाचाल:,बहुभाषी ।
अतिवक्रः	(पुं) अतिशयितः वक्रः। १. सूर्यस्य सप्तमाष्टमस्थितिवशात् पूर्वगतिविपरीतपश्चाद्गतिशालि भौमादिग्रहपञ्चकम् । ‘अतिवक्रा नगाष्टके’-ज्यो०। (वि) २.अत्यन्तकुटिलः।
अतिवयाः	(वि) (अतिवयस्)। अतिक्रान्तः वयः कालकृतावस्थां वयसं पक्षिणं वा । १.वृद्धः। २.अतिक्रान्तपक्षी ।
अतिवर्णाश्रमी	(पुं) (अतिवर्णाश्रमिन्)। अतिक्रान्तः वर्णान् आश्रमान् च । ब्राह्मणादिवर्णभिन्नः ब्रह्मचर्याद्याश्रमिभिन्नः च आत्मज्ञानी । ‘यो वेदान्तमहाक्यश्रवणेनैव केवलम् । आत्मानमीश्वरं वेद सोऽतिवर्णाश्रमी भवेत् ।।’
अतिवर्तन:	(वि) वर्तनम् अतिक्रान्त:। १.अतीतजीवनोपायः,जीवनोपायरहितः। २.नियमोल्लङ्घकः। (न) अतिक्रम्य दण्डं वर्तते । अति+वृतु(वर्तने)+ल्युः। ‘नन्दिग्रहि०’ ३.१.१३४। ३.क्षम्यः अपराध:। यानसारथ्यादेः दण्डाभावप्रयोजकं छिन्ननखादिदशकम् । ‘यानस्य चैव यातुश्च यानस्वामिन एव च । दशातिवर्तनान्याहुः शेषे दण्डो विधीयते ॥’ ते च ‘छिन्ननस्ये भग्नयुगे तिर्यक्प्रतिमुखागते । अक्षभङ्गे च यानस्य चक्रभङ्गे तथैव च । छेदने चैव यन्त्राणां योक्त्ररश्म्योस्तथैव च । आक्रोशे चाप्यपैहीति न दण्डं मनुरब्रवीत् ॥’ मनुः ८.२९०-९२। ४. अति+वृतु(वर्तने)+ल्युट्(भावे)। ‘ल्युट् च’ ३.३.११५। नियमातिक्रमणम् । ५.सीमातिक्रमः, मर्यादातिक्रमः। ६.दण्डम् अतिक्रान्तं वर्तनम् । दण्डात् मुक्तिः।
अतिवर्ती	(वि) (अतिवर्तिन्) । अतीत्य वर्तते । अति+वृतु(वर्तने)+णिनिः। ‘नन्दिग्रहि०’ ३.१.१३४। १.अग्रगः। २.अतिक्रान्तः अन्यान् । ३.अतिशयी । ‘स्थितमुन्नते तुहिनशैलशिरसि भुवनातिवर्तिना’ किरा०१२.२१। 
अतिवर्तुलः	(पुं) अतिशयितः वर्तुलः। १.वर्तुलाकारकः कलायः (वाटुलाकलाई) । (वि) २.अत्यन्तवर्तुलः।
अतिवादः	(पुं) अति+वद(व्यक्तायां वाचि)+घञ् । ‘भावे’ ३.३.१८। १.अप्रियवचनं,पारुष्यम् । ‘पारुष्यमतिवादः स्यात्’ अमरः। ‘अतिवादांस्तितिक्षेत नावमन्येत कञ्चन’ मनुः६.४७। २.अत्युक्तिः। ३.कठोरवचनम् । 
अतिवादी	(वि) (अतिवादिन्) सर्वान् अतिक्रम्य वदति । अति+वद(व्यक्तायां वाचि)+णिनिः। ‘नन्दिग्रहि०’ ३.१.१३४। १.सर्वान् अतिक्रम्य वचनशीलः। २.सर्वमतखण्डनेन स्वमतस्थापकः। ‘विजानन् विद्वान् भवति नातिवादी’ श्रुतिः।
अतिवाह:	(पुं) अतीत्य देहम् अन्यदेहे वाहः प्रापणम् । अति+वह(प्रापणे)+घञ् । ‘भावे’ ३.३.१८। १.ऐहिकसाधनादृष्टक्षये सूक्ष्मभूतमात्रासहितसूक्ष्मशरीरावच्छिन्नजीवस्य देहान्तरादिसंयोगाय नयनम् । २.अतियापनम् । (वि) ३.अतिवाहकः।
अतिवाहक:	(पुं) अतीत्य एतं देहं वाहयति देहान्तरं प्रापयति । अति+वह(प्रापणे)+णिच्+ण्वुल् । ‘ण्वुल्तृचौ’ ३.१.१३३। १.सूक्ष्मशरीरावच्छिन्नस्य जीवस्य शरीरान्तरप्रापकः ईश्वरनियोजितः अर्चिराद्यभिमानिदेवभेदः। (वि) २.अतिवाहकारकः। ३.अतियापकः।
अतिवाहनम्	(न) अति+वह्+णिच्+ल्युट् । ‘ल्युट् च’ ३.३.११५। १.प्रेषणम् । २.नयनम् । ३.समयस्य यापनम् । 
अतिवाहिक:	(पुं) अतिवाहः अस्य अस्ति । अतिवाह+ठन् । ‘अत इनिठनौ’ ५.२.११५। १.सूक्ष्मशरीरम् । (वि) २.नयनसमर्थः,वहनशक्तः।
अतिवाहितम्	(न) अति+वह(प्रापणे)+णिच्+क्तः। ‘निष्ठा’ ३.२.१०२। १.सूक्ष्मशरीरम् । (वि) २.प्रेषितः। ३.नीतः। 
अतिविकटः	(वि) अतिशयेन विकटः भीषणः। १.अत्यन्तभीषणः। (पुं) २.दुष्टः गजः।
अतिविषा	(स्त्री) अतिक्रान्ता विषम् । अरुणालता (आतइष) । ‘अतिविषोपविषारुणा’ अमरः। ‘त्रिविधातिविषा ज्ञेया शुक्ला कृष्णा तथारुणा’ राजनि०। (वि) विषातिक्रमकारकः।
अतिविस्तरः	(पुं) अतिशयितः विस्तरः। अत्यन्तविस्तारः,अधिकव्यापकता । ‘एभिर्वर्जितो नातिविस्तरः’सा०द०६.१८।
अतिवृत्तः	(वि) अतिक्रम्य वर्तते । अति+वृतु(वर्तने)+क्तः(कर्तरि) । ‘गत्यर्था०’ ३.४.७२। १.अतिशयितः। ‘वाग्विभवातिवृत्तमाचार्यकं विजयि मान्मथम्’ मालती०१.२९। २.अतिक्रान्त:। ‘तद्युद्धमतिवृत्तम्’ नाट०।
अतिवृत्तिः	(स्त्री) अति+वृतु(वर्तने)+क्तिन् (भावे) । ‘स्त्रियां क्तिन्’ ३.३.९४। १.उद्वृत्तता,अतिक्रमः। ‘अतिवृत्तिमवेक्ष्य तस्य घोराम्’ याद०१५.७५। (वि) वृत्तिं जीविकाम् अतिक्रान्तः। २.अतिक्रान्तजीवनोपायः। 
अतिवृद्धः	(वि) अत्यन्तं वृद्धः। १.अतीव स्थविरः,अत्यन्तं वयोवृद्धः। २.अत्यभिवृद्धिम् आपन्नः, अतीव वृद्धिं प्राप्तः। 
अतिवृष्टिः	(स्त्री) अति+वृषु(सेचने)+क्तिन् (भावे) । ‘स्त्रियां क्तिन्’ ३.३.९४। अतिशयेन वर्षणम् सस्योपघातकोपद्रवरूपम् ईतिभेदः| षड्विधविपत्तिषु ईतिषु आदिमः। ‘अतिवृष्टिरनावृष्टिः शलभाः मूषकाः खगाः। प्रत्यासन्नाश्च राजानः षडेता ईतयः स्मृताः॥’ पराशरः। ‘निरीतिभावं गमितेऽतिवृष्टयः’ नैष०१.११।
अतिवेध:	(पुं) अत्यन्तं वेधः सम्पर्कः। एकादश्याः दशमीसम्पर्कभेदः। ‘अरुणोदयवेधः स्यात् सार्धं तु घटिकद्वयम् । अतिवेधो द्विघटिका प्रभासन्दर्शनात् रवेः’ स्मृतिः। ‘जम्भासुरस्यातिवेधः’ ब्रह्मवै०। जम्भासुरस्य फलदं न तु कर्तुः इति निन्दाश्रवणात् सा एकादशी नैव उपास्या । 
अतिवेलः	(वि) अतिक्रान्तः वेलां मर्यादां कूलं वा । १.अतिशयितः। ‘जलमतिवेलं पयोराशेः’ नीतिमाला । २.निर्मर्यादः। (न) अतिवेलम् । ३.भृशम्, अत्यधिकम् । ‘अतिवेलभृशात्यर्थातिमात्रोद्गाढनिर्भरम्’ अमरः।         
अतिव्यथनम्	(न) अत्यन्तपीडनम् । ‘सपत्रनिष्पक्षादतिव्यथने’ पा० ५.४.६१।
अतिव्यथा	(स्त्री) अत्यन्ता व्यथा । अत्यन्तपीडा । 
अतिव्ययः	(पुं) अतिशयितः व्ययः। अपरिमितः व्ययः। ‘अतिव्ययात् स्वल्पकालात् क्लिश्येदर्थपरीक्षयात्’ नीतिः। 
अतिव्याप्तिः	(स्त्री) अतिशयेन लक्ष्यम् अलक्ष्यं च अविशिष्य व्याप्तिः व्यापनम् । १.अलक्ष्ये लक्षणस्य गमनम्,लक्षणदोषभेदः -न्या०। ‘शृङ्गी गौः’ इति गोः लक्षणे उक्ते महिषे अपि श्ङ्गित्वात् अतिव्याप्तिः। ‘अतिव्याप्तेरथाव्याप्तेर्न चासौ लक्ष्यते तया’ ध्वनिः१.१४। २.अतिशयेन व्यापनम् ।
अत्यन्तीनः	(वि) अत्यन्तं गामी । अत्यन्त+खः । ‘अवारपारात्यन्तानुकामं गामी’ ५.२.११। अत्यन्तगमनशीलः। ‘अत्यन्तीनोऽत्यन्तगामिनि’ हैमः। ‘लक्ष्मीं परम्परीणां त्वमत्यन्तीनत्वमुन्नये’ भट्टिः।
अत्यम्लः	(पुं) अतिशयितः अम्लः रसः फलपत्रादौ यस्य । १.तिन्त्रिणीवृक्षः(तेतुल)।  (स्त्री) अत्यम्ला ।२.वनबीजपूरवृक्षः(टावादेवु)। (वि) ३.अत्यन्ताम्लरसयुक्तः। 
अत्ययः	(पुं) अति+इण्(गतौ)+अच् । ‘एरच्’ ३.३.५६। १. अतिक्रमः। २.दोषः। ३.विनाशः,हानिः,मृत्युः। ‘जीवितात्ययमापन्नो योऽन्नमत्ति यतस्ततः । आकाशमिव पङ्केन न स पापेन लिप्यते ॥’ मनुः१०.१०४।    ४.दण्डः,दण्डनम् । नाशः।  ५.कष्टम्,कृच्छ्रम्,दुःखम् । ‘अत्ययोऽतिक्रमे दोषे विनाशे दण्डकृच्छ्रयोः’ हैमः। ६.अतिक्रम्य गमनम् । ७.आक्रमणम्,अभियानम्। 
अत्यर्थः	(वि) अर्थं विषयम् अतिक्रान्तः। १.अत्यधिकः। (न) आधिक्यम्,भृशम् । ‘भृशमत्यन्तमत्यर्थमधिकोद्गाढनिर्भरम्’ वैज०। (क्रि.वि) अतिशयेन,अत्यन्तम्। ‘अत्यर्थं दुरुपसदादुपेत्य दूरम्’ किरा०७.९।
अत्यल्पः	(वि) अतिशयितः अल्पः। १.अतीव अल्पः,अल्पिष्ठः। ‘अत्यल्पेऽल्पिष्ठमल्पीयः’ अमरः। २.अतिसूक्ष्मः,अणुतरः।
अत्यशनम्	(न) अतिशयितम् अशनम् । अतिभोजनम् । ‘न चैवात्यशनं कुर्यात्’ । 
अत्यष्टिः	(स्त्री) अतिक्रान्ता अष्टिं षोडशाक्षरपादिकां वृत्तिम् । सप्तदशाक्षरपादकः छन्दोभेदः।
अत्यह्नः	(वि) अतिक्रान्तम् अहः। अति+अहन्+टच्+अह्नादेशः। ‘राजाहः०टच्’ ५.४.९१। ‘अह्नोऽह्न एतेभ्यः’ ५.४.८८। दिनम् एकम् अतीतः,एकदिनम् अतिक्रम्य वसतिमान् । 
अत्याकारः	(पुं) अतिशयितः आकारः देहः। १.विशालं शरीरम्,बृहद्देहः। २.अतिशयेन आकारः तिरस्कारः। अधिक्षेपः, तिरस्कारः। ‘अत्याकारः परिभवस्तिरस्कारः’ वैज०। ‘गोत्रचरणाच्छ्लाघात्याकारतदवेतेषु’  पा०५.१.१३४। (वि) ३.अतिशयितः आकारः यस्य । विशालशरीरवान्,बृहद्देहविशिष्टः। 
अत्यगः	(पु) न त्यागः । त्यागाभावः,अदानम् । ‘उपेत्यातिक्रमे दोषश्रुतेरत्यागदर्शनात्’ स्मृतिः।
अत्याचारः	(पुं) अति अनुचितः आचारः। १.अनुचिताचरणम् । (वि) २.अति अनुचितः आचारः आचरणं यस्य । अनुचिताचरणकारी । (अ) आचारम् अतिक्रम्य । ३.आचारातिक्रमेण ।
अत्याज्यः	(वि) न त्याज्यः। न+त्यज+ण्यत् । ‘ऋहलोर्ण्यत्’३.१.१२४। १.त्यक्तुं न शक्यः,त्यागाशक्यः। २.त्यक्तुम् अनर्हः,त्यागानर्हः।
अत्यादानम्	(न) अतिशयितम् आदानम् । १.अधिकतया स्वीकरणम् । (वि) आदानम् अतिक्रान्तः। २.आदानस्य अकर्ता,अस्वीकर्ता ।
अत्यादित्यः	(वि) आदित्यम् अतिक्रान्तः। सूर्यापेक्षया अधिककान्तियुक्तः। ‘अत्यादित्यं हुतवहमुखे सम्भृतं तद्धि तेजः’ मेघः४३।
अत्याधानम्	(न) अति+आ+डु धाञ्(धारणादौ)+ल्युट् । ‘ल्युट् च’ ३.३.११५। १.अतिक्रमणम्, उल्लङ्घनम् । २.आरोपणम्, उपरिस्थापनम् । ३.अतिक्रम्य ज्येष्ठम् आधानम् । ज्येष्ठातिक्रमेण अग्न्याधानम् । (अ) आधानस्य अत्ययः। अव्य्यी०। ४.अग्न्याधानातिक्रमः।
अत्यायः	(पुं) अति+अय(गतौ)+घञ् । ‘भावे’ ३.३.१७। १.अतिक्रमणम्, उल्लङ्घनम् । ‘प्रजाह तिस्रो अत्यायमीयुः’ श्रुतिः। २. अतिशयितः आयः। अधिकः लाभः। (वि) अतिशयितः आयः यस्य । ३.अधिकलाभवान् ।
अत्यायु	(न) यज्ञियपात्रभेदः। ‘मूर्धास्यत्यायु पात्रमसि’ श्रुतिः।
अत्यारूढम्	(न) अति+आ+रुह(बीजजन्मादौ)+क्तः(भावे)। ‘नपुंसके भावे क्तः’ ३.३.११४। १.अधिकप्रसिद्धिः। २.अधिकोन्नतिः। ३.अधिकवृद्धिः। ४.उत्कर्षः, श्रेष्ठता । (वि) अति+आ+रुह+ क्तः(कर्तरि) । ‘गत्यर्थाकर्मक०’ ३.४.७२। ५.अधिकोत्कर्षं गतः। ६.अधिकप्रसिद्धः। ७.अत्यन्तम् आरूढः। अत्यन्तप्रवृद्धः। ‘अत्यारूढो हि नारीणामकालज्ञो मनोभवः’ रघुः१२.३३।
अत्यारूढिः	(स्त्री) अति+आ+रुह(बीजजन्मादौ)+क्तिन्(भावे) । ‘स्त्रीयां क्तिन्’ ३.३.९४। १.आरोहणातिशयः। २.बहुप्रसिद्धिः। ३.अत्यन्तवृद्धिः। ४.उत्कर्षः।
अत्याशः	(वि) अतिशयिता आशा यस्य । १.अधिकाशायुक्तः। २.आशाम् अतिक्रान्तः। तृष्णारहितः।
अत्याशा	(स्त्री) अतिशयिता आशा । अत्युत्कटा आशा,अत्यन्तस्पृहा,अपूरणीयधनादितृष्णा । ‘अत्याशाभिरुपागताध्वगगणान्’ उद्भटः।
अत्याश्रमः	(पुं) अतिशयितः आश्रमः। १.श्रेष्ठः आश्रमः,संन्यासाश्रमः। (वि) अतिक्रान्तः आश्रमान् तद्विहितधर्मान् । २.सर्वाश्रमत्यागी,पञ्चमाश्रमी,संन्यासी ।
अत्याहितम्	(न) अत्यन्तम् आधीयते तन्निवारणार्थं मनः निधीयते अत्र । अति+आ+धाञ्(धारणपोषणयोः)+क्तः(अधि०) । ‘क्तोऽधिकरणे०’ ३.४.७६। १.महद्भयम्,महाभीतिः। २.अविचार्यकृतम् । ‘पाण्डुपुत्रैर्न किमप्यात्याहितमाचरितं भवेत्’ वेणी १2.। ३.अपायः। प्राणहानिशङ्काकरः         <br><br> अनर्थः,जीवानपेक्षि कर्म । ‘अत्याहितं किमपि राक्षसकर्म कुर्यात्’ रामा०। ‘अत्याहितं महाभीतिः कर्म जीवानपेक्षि च’ अमरः। 
अत्युक्तम्	(न) अति अतिशयितम् उक्तम् । अधिकं वचनम् ।
अत्युक्ता	(स्त्री) उक्ताम् एकाक्षरपादिकां वृत्तिम् अतिक्रान्ता १.द्वितीयं  <br><br> छन्दः,द्व्यक्षरपादकः छन्दोभेदः। २.द्विसङ्ख्या ।
अत्युक्तिः	(स्त्री) अतिशयेन उक्तिः। १.अर्थालङ्कारभेदः। ‘अत्युक्तिरद्भुतातथ्यशौर्योदार्यादिवर्णनम्’ कुव०९६.१६२। २.अनौचित्येन कथनम् । ३.निर्गुणस्य जडस्य वा आरोपितगुणेन स्तुतिः। ‘अत्युक्तौ यदि न प्रकुप्यसि मृषावादं च नो मन्यसे’ उद्भटः। ४.अधिकं वचनम् । ‘अत्युक्तिरतिभक्तिश्च सद्यः प्राणापहारिणी’ ।
अत्युत्कटः	(वि) अत्यन्तम् उत्कटः। अत्यन्तोग्रः,तीव्रतरः। ‘अत्युत्कटैः पुण्यपापैरिहैव फलमश्नुते’ पुरा०।
अत्युत्कृष्टः	(वि) अत्यन्तम् उत्कृष्टः। अधिकोत्कर्षयुतः,बहुश्रेष्ठः।
अत्युग्रः	(वि) अतिशयेन उग्रः। अत्यन्तक्रूरः।
अत्युच्छ्रितः	(वि) अत्यन्तम् उच्छ्रितः। अत्यन्तोन्नतः।
अत्यूहः	(पुं) अतिशयेन ऊहः तर्कः । १.अतिशयितवितर्कः। २.अतिशयेन ऊहते शब्दायते । अति+ऊह(वितर्के)+अच्(कर्तरि) । ‘नन्दिग्रहि०’ ३.१.१३४। दात्यूहपक्षी,कालकण्ठखगः(डेओ) । (स्त्री) अत्यूहा । ३.नीलिका,शेफालिका(नील) । ‘अत्यूहा नीलिकायां स्त्री कालकण्ठखगे पुमान्’ मेदिनी ।
अत्र	(अव्य) अस्मिन् एतस्मिन् वा । एतत्,इदम्+त्रल्,प्रकृतेः अश्भावः । ‘सप्तम्यास्त्रल्’ ५.३.१०। १.इह,अस्मिन् प्रदेशे । ‘अपि सन्निहितोऽत्र कुलपतिः’ शाकु०१.१४.११। २.अस्मिन् विषये । ‘अतोऽत्र किञ्चिद्भवतीं बहुक्षमाम्’ कुमा०५.४०। (वि) न त्रायते । न+त्रैङ्(पालने)+ कः। ‘आतोऽनुपसर्गे कः’ ३.२.३। ३.अन्यत्राणायोग्यः क्षत्रियः। ‘प्राणः क्षणितोः प्रक्षत्रमत्रमाप्नोति’ । 
अत्रत्यः	(वि) अत्र भवः। अत्र+त्यप् । ‘अव्ययात् त्यप्’  ४.२.१०४। १.एतत्‌स्थानसम्बन्धी, अस्मिन् स्थाने स्थितः। ‘दौरात्म्याद्राक्षसान् तान् तु नात्रत्याः श्रद्दधुः प्रजाः’ रघुः१५.५२। २.अत्र जातः। अत्र+त्यप् । अस्मिन् देशे सम्पन्नः।
अत्रपः	(वि) न त्रपा लज्जा यस्य । निर्लज्जः।
अत्रभवान्	(पुं) (अत्रभवत्) । अत्र अयं भवान् । इदम्+ त्रल्(प्रथमार्थे) । ‘अन्येभ्योऽपि दृश्यते’ ५.३.१४। पूजनीयः। ‘अनिमित्तमिन्दुवदने किमत्रभवतः पराङ्मुखी भवसि’ मालवि०१.१८। (स्त्री) अत्रभवती । पूजनीया । ‘वृक्षसेचनादेव परिश्रान्ताम् अत्रभवतीम् अभिलक्षये’ शाकु०१.२७.४। 
अत्रस्तः	(वि) न त्रस्तः। १.भयरहितः,अभीतः। २.त्रासोपाधिरहितः। ‘जुगोपात्मानमत्रस्तो भेजे धर्ममनातुरः’ रघुः१.२१। 
अत्रान्तरे	(अ) अस्मिन् अन्तरे, एतन्मध्ये । १.‘अत्रान्तरे वाग्विभवातिवृत्तवैचित्र्यम्' मालती०१.२९।
अत्रासः	(पुं) न त्रासः यस्य । १.भयशून्यः,भीतिरहीतः। (पुं) २.न त्रासः। त्रासाभावः,भयशून्यता।
अत्रिः	(पुं) अत्ति स्म । एकगण्डूषेणैव सर्वमेव गङ्गाजलं पीतवान् । अद(भक्षणे)+त्रिप् । ‘अदेस्त्रिनिश्च’ उ०४.६८। १.ब्रह्ममानसपुत्रः, सप्तर्षिमध्ये मुनिभेदः। ‘मरीचिरत्र्यङ्गिरसौ पुलस्त्यः पुलहः क्रतुः। ब्रह्मणो मानसाः पुत्रा वसिष्ठश्चेति सप्त ते ॥’ दुर्वाससः,चन्द्रस्य,दत्तात्रेयस्य च पिता । अनसूयायाः पतिः। ब्रह्मणः चक्षुषः उत्पन्नः। ‘अथ नयनसमुत्थं ज्योतिरत्रेरिव द्यौः’ रघुः२.७५। (वि) २.अदनशीलः,नाशनशीलः।
अत्री	(पुं) (अत्रिन्) । अद(भक्षणे)+त्रिन् । ‘अदेस्त्रिनिश्च’ उ०४.६८। अत्रिः,सप्तर्षिमध्ये मुनिभेदः।
अत्रिजः	(पुं) अत्रेः नेत्रात् जायते । अत्रि+जनी(प्रादुर्भावे)+डः। ‘पञ्चम्यामजातौ’ ३.२.९८। अत्रिमुनिपुत्रः,चन्द्रः।
अत्रिजातः	(पु) अत्रेः नेत्रात् जातः उत्पन्नः। चन्द्रः,अत्रिमुनिपुत्रः। ‘अत्रिजातस्य या मूर्तिः शशिनः सज्जनस्य च । क्व सा चैवात्रिजातस्य तमसो दुर्जनस्य च ।।’ त्रिविक्रमः।
अत्रिनेत्रजः	(पुं) अत्रेः नेत्रात् जायते । अत्रिनेत्र+जनी(प्रादुर्भावे)+डः। ‘पञ्चम्यामजातौ’ ३.२.९८। चन्द्रः।
अत्रिसंहिता	(स्त्री) अत्रेः संहिता स्मृतिः।धर्माश्रमाचारादिबोधकः अत्रिमुनिप्रणीतः धर्मशास्त्रभेदः।
अथ	(अ) अर्थ(याच्ञायाम्)+डः,रलोपः। ‘अन्येभ्योऽपि दृश्यते’ वा०३.२.१०१। पृषो०। १.मङ्गलम् । ‘अथ शब्दानुशासनम्’ महाभाष्यम्१.१। २.अनन्तरम्, तदनन्तरम् । ‘अथेप्सितं भर्तुरुपस्थितोदयम्’ रघुः२.१। ३.प्रारम्भः। ‘अथ योगानुशासनम्’ पा.यो.सू०१.१। ४.प्रश्नः। ‘अथ सा तत्रभवती किमाख्यस्य राजर्षेः पत्नी?’ शाकु०७.२१.३। ५.समष्टिः, कार्त्स्न्यम्, समग्रता । ‘अथातो धर्मं व्याख्यास्यामः।’ वै.द०१.१.१। ६.सन्देहः, अनिश्चयः। ‘शब्दो नित्योऽथानित्यः’  वा.भा०। ७.समुच्चयः। ‘भीमोऽथार्जुनः’। ८.पक्षान्तरम्, मतान्तरम् । ‘अथ चेदवधिः प्रतीक्ष्यते’ किरा०२.१६। ९.अधिकारः। ‘अथाथो संशये स्यातामधिकारे च मङ्गले । विकल्पानन्तरप्रश्नकार्त्स्न्यारम्भसमुच्चये’ मेदिनी । 
अथकिम्	(अ) अर्थं पूर्वोक्तं वाक्यं कवते स्वीकरोति । अर्थ+कु+डिम् । पृषो०। अङ्गीकारः, स्वीकारः। अथाऽस्मद्वचनादाघोषितः कुसुमपुरे कौमुदीमहोत्सवः?’ ‘देव! अथकिम् ?’ मुद्रा०३.१०.२।
अथर्व	(न) (अथर्वन्)। अथ लोकमङ्गलाय अर्व्यते प्रस्तूयते । अथ+अर्व+अनिप्(कर्मणि) । शकन्ध्वादि० पररूपम् । नवशाखायुक्तः चतुर्थवेदः। ‘अथर्वा ब्राह्मणे पुंसि वेदे तु स्यान्नपुंसके’ मेदिनी ।
अथर्वणः 	(पुं) १.अथर्ववेदः,चतुर्थवेदः। २.अथर्वा तदुक्तविद्या अस्ति अस्य ज्ञातृत्वेन । शिवः,जटाचीरः। ‘जटाचीरोऽथर्वणनन्दिवर्धनगुडाकेशाग्रकालञ्जराः’ त्रिका०।
अथर्वणिः	(पु) अथर्ववेदं नयति ज्ञानविषयं प्रापयति । अथर्वन्+नी+क्विप्(कर्तरि) ,ह्रस्वः। पृषो०। १.अथर्ववेदज्ञब्राह्मणः। २.पुरोधाः,पुरोहितः। ‘अथर्वणिर्नाऽथर्वज्ञब्राह्मणे च पुरोधसि’ मेदिनी । 
अथर्ववित्	(पुं) अथर्ववेदं तदुक्तं कर्म वा वेत्ति । अथर्व+विद(ज्ञाने)+क्विप् । ‘सत्सूद्विष०’ ३.२.६१ । ‘शंनो देवी०’इत्याद्यथर्ववेदस्य अथर्ववेदविहिताभिचारादिकर्मणश्च वेत्ता वशिष्ठादिः। ‘गुरुणाथर्वविदा कृतक्रियः’ रघुः८.४। 
अथर्वशिखा	(स्त्री) अथर्वणः वेदस्य शिखा इव ब्रह्मविद्याप्रतिपादकत्वेन श्रेष्ठत्वात् । अथर्वोपनिषद्भेदः।
अथर्वशिरः	(न) (अथर्वशिरस्)। अथर्वणः वेदस्य शिरः इव ब्रह्मविद्याप्रतिपादकतया श्रेष्ठत्वात् । अथर्वोपनिषद्भेदः।
अथर्वा	(पुं) (अथर्वन्)। अथ लोकमङ्गलाय अर्वति वेदविशेषं प्रस्तौति । अथ+अर्व(गतौ)+अनिप् (कर्मणि)। शकन्ध्वादि०पररूपम् । १. ब्राह्मणः। २.ब्रह्मणः ज्येष्ठः पुत्रः,अथर्वमुनिः। ‘अथर्वणे यां प्रवदेत ब्रह्माथर्वा’ मुण्डकम् । २.वसिष्ठ ऋषिः । ‘कृतपदपङ्किरथर्वणेव वेदः’ किरा०१०.१०। ३.शिवः। ४.अथर्ववेदमन्त्रः। ‘जिष्णुं जैत्रैरथर्वभिः’ रघुः१७.१३। (पुं०ब०) अथर्वाणः। ५.अथर्वकुले जाताः। (न) ६.चतुर्थवेदः। ‘अथर्वा ब्राह्मणे पुंसि वेदे तु स्यान्नपुंसकम्’ मेदिनी ।
अथर्वाङ्गिरसौ	(पु) (अथर्वाङ्गिरस) । अथर्वा च अङ्गिराः च । १.अथर्वा अङ्गिराश्च मुनी । २.अथर्वाङ्गिरसः(पु०ब०) । अथर्वाङ्गिरःकुले जाताः।
अथर्वाधिपः	(पुं) अथर्वणः अधिपः। अथर्ववेदराट् बुधः,शशिजः। ‘सामवेदाधिपो भौमः शशिजोऽथर्ववेदराट्’ ।
अथवा	(अ) । १.उत,पक्षान्तरम् । ‘अथवा मृदुवस्तु हिंसितुम्’ रघुः८.४५।
अथो	(अ) अर्थ(याच्ञायाम्)+डो,रलोपः। बाहु०,पृषो०। १.मङ्गलम् । २.आनन्तर्यम् । ३.समुच्चयः। ४.प्रश्नः। ५,आरम्भः। ६.कार्स्त्यम् । ७.अधिकारः। ८.संशयः। ‘अथो शरस्तेन मदर्थमुज्झितः’ किरा० १४.१७। ‘अथाथो  संशये स्यातामधिकारे च मङ्गले । विकल्पानन्तरप्रश्नकार्त्स्न्यारन्भसमुच्चये ॥’ मेदिनी । 
अदंष्ट्रः	(वि) न विद्यते दंष्ट्रा दशनसाधनदन्तविशेषः यस्य । १.प्रधानदन्तहीनः। (पुं) २.,भग्नाशीदन्तःसर्पः।  
अद्	(वि) अत्ति । अद(भक्षणे)+क्विप् । ‘सत्सूद्विष०’ ३.२.६१ । भोक्ता,भक्षकः।
अदः	(पुं) अत्ति । अद(भक्षणे)+अच् । ‘नन्दिग्रहि०’ ३.१.१३४। भोजनकर्ता,गलनकर्ता । 
अदः	(त्रि) (अदस्)। ( न) अदः। १.एतत्, पुरोवर्ति । २.परम्, परोक्षभूतम् । ‘अदः परस्मिन्नत्र स्यात्’ मेदिनी । ‘अदसस्तु विप्रकृष्टम्’ । ‘अदस्त्वया नुत्तमनुत्तमं तमः’ माघः१.२७।(पुंस्त्री) असौ । ‘असावहङ्कारपरैर्दुरात्मभिः’ प्रबोध०१.२४। 
अदक्षः	(वि) न दक्षः । असमर्थः, जडः, मन्दस्वभावः।
अदक्षिणः	(वि) न दक्षिणः। १.वामभागः। २.नास्ति दक्षिणा कर्मसमाप्तौ देया यत्र । दक्षिणारहितः यागादिः। ‘मृतो यज्ञस्त्वदक्षिणः’ पञ्चत० । ३.अननुकूलः। ४.सामर्थ्यरहितः।
अदग्धः	(वि) शास्त्रविधिना अग्निना न दग्धः। १.दाहसंस्काररहितः,शास्त्रविधिना अकृताग्निसंस्कारः। ‘अग्निदग्धाश्च ये जीवा येऽप्यदग्धाः कुले मम’ श्राद्धमन्त्रः। २.दाहरहितः। 
अदण्ड्यः	(वि) न दण्डम् अर्हति । न+दण्ड+यत् । ‘दण्डादिभ्यो यत्’५.१.६६। १.दण्डनानर्हः। ‘अदण्ड्यान् दण्डयन् राजा दण्ड्यांश्चैवाप्यदण्डयन्’ मनुः८.१२८। २.अप्राप्तदण्डनः। ‘अदण्ड्याः हस्तिनोऽश्वाश्च प्रजापाला हि ते स्मृताः’ स्मृतिः।
अदत्तः	(वि) न दत्तः। १.दानरूपेण न उत्सृष्टः। ‘नह्यदत्तां महीं पित्रा भरतः शास्तुमिच्छति’ रामा०। २.अप्राशस्त्ये नञ् । अप्रशस्तं दानम् । दानाभासेन अर्पितं दत्वापि प्रत्याहर्तुं योग्यं दानम् । ‘दत्तं सप्तविधं प्रोक्तमदत्तं षोडशात्मकम्’ नारदः। (स्त्री) ३.अविवाहिता,कन्या,परिणयार्थं न दत्ता । ‘अदत्तायां मृतायां तु त्र्यहाच्छुध्यन्ति बान्धवाः’ स्मृतिः।
अदत्तपूर्वा	(स्त्री) विधिपूर्वकं न प्रतिग्राहिता कन्या । ‘अदत्तपूर्वेत्याशङ्क्यते’ मालती ४.५.४ । (वि) पूर्वं न दत्तः। 
अदत्तादायी	(वि) (अदत्तादायिन्)। अदत्तम् आदत्ते । अदत्त+आ+डु दाञ्(दाने)+णिनिः। ‘सुप्यजातौ णिनिः०’ ३.२.७८। अदत्तस्य ग्राहकः। ‘अदत्तादायिनो हस्तात् लिप्सेत ब्राह्मणो धनम् । याजनाध्यापनेनाऽपि यथा स्तेनस्तथैव सः’ स्मृतिः।
अदद्र्यङ्	(वि) (अदद्र्यञ्च्)। अमुम् अञ्चति । अदस्+अञ्चु(गतौ)+क्विन्,अद्र्यादेशः। ‘ऋत्विक्०अञ्चुयुजिक्र्य्ञ्चां च’ ३.२.५९। ‘विष्वग्देवयोश्च टेरद्र्यञ्चतौ०’ ६.३.९२। एतं गतः। (स्त्री) अदद्रीची ।
अदनम्	(न) अद(भक्षणे)+ल्युट् । ‘ल्युट् च’ ३.३.११५ । १.भक्षणम्,भोजनम् । ‘भोजनं जेमनादने’ वैज०। २.अद्यते स्म । अद+ ल्युट्(कर्मणि) । ‘कृत्यल्युटो बहुलम्’ ३.३.११३ । आहारः, भोजनपदार्थः। ‘आत्मार्थं च क्रियारम्भो निन्दितान्नादनं तथा’ मनुः ११.६४।
अदन्तः 	(पु) न सन्ति दन्ताः यस्य । १..पूषा नाम सूर्यः। तस्य अदन्तता च दक्षयज्ञभङ्गसमये वीरभद्रेण कृता । ‘पूष्णश्चापातयद् दन्तान् कालिङ्गस्य यथा बलः। शप्यमाने गरिमणि योऽहसद् दर्शयन् दतः॥’ भाग०४.५.२१। ‘यद्यप्यदन्तकः पूषा पैष्टमत्ति सदा चरन्’ छन्दोगोप०। २.मत्कुणः। (वि) ३.दन्तहीनः। ‘येऽप्यदन्ताः कुले मम’ वायु०। ४.अजातदन्तः। ५.अत् अन्ते यस्य । अकारान्तः शब्दादिः। ६.चूषकः।  
अदन्त्यः	(वि)  न दन्त्यः। १.दन्तासम्बन्धी । २.दन्तानां हानिकरः। ३.दन्तैः अनुच्चार्यमाणः वर्णः। 
अदभ्रः	(वि) न दभ्रः। अनल्पः,बहुः। ‘अदभ्रं बहुलं बहु’ अमरः। ‘अदभ्रदर्भामधिशय्य स स्थलीम्’ किरा०१.३८। 
अदम्भः	(पुं) न दम्भः। १.सत्यसन्धता,निष्कपटता । (वि) २.नास्ति दम्भः यस्य । निष्कपटः,कापट्यरहितः,सत्यसन्धः। ‘अदम्भं शठताहीनं कर्म कुर्यादलोलुपः’ पुरा०।
अदम्यः	(वि) न दम्यः। दमयितुम् अशक्यः। अदमनीयः,अप्रतिरुध्यः।
अदयः	(वि) नास्ति दया यस्य । १.दयारहितःनिष्करुणः। २.(क्रि.वि.) दयाराहित्येन, निर्दयम् । ‘अदयमिव कराग्रैरेष निष्पीड्य सद्यः’ माघः११.६२।
अदर्शनः	(वि) नास्ति दर्शनं यस्य । १.दृष्टेः अगोचरः,दर्शनाविषयः। २.नेत्रहीनः। (न) न दर्शनम् । ३.अन्तर्धानम्,लोपः । ‘अदर्शनं लोपः’ पा०१.१.६०। ‘विवृत्तिषु प्रत्ययादेरदर्शनम्’ ऋक्प्रा०। ४.विनाशः। ‘विनाशः स्याददर्शनम्’ अमरः। ५.अदृष्टिः, दर्शनाभावः। ‘अदर्शनं च ते वीर भूयो मां तापयिष्यति’ रामा०।
अदाता	(वि) न दाता । १.दानशक्तिरहितः। ‘कालेऽदाता पिता वाच्यः’ मनुः ९.४। २.कृपणः। (स्त्री) अदात्री । अदातृ+ङीप् । ‘ऋन्नेभ्यो ङीप्’४.१.६।
अदानः	(वि) नास्ति दानं त्यागः मदजलं वा यस्य । १.अदाता । २.मदजलहीनः। (पु) मदजलहीनः गजः। (न) न दानम् । दानस्य अभावः,अत्यागः।
अदान्तः	(वि) न दान्तः। इन्द्रियनिग्रहरहितः,तपःक्लेशासहिष्णुः। ‘अदान्तो विषयासक्तः’ पुरा०।
अदायः	(वि) १.नास्ति दायः यस्य । २.पैतृकभागरहितः,ज्ञातिभागरहितः पतितज्ञात्यादिः। ‘अदायाश्च स्त्रियो मताः’ स्मृतिः।
अदायादः	(पुं) न दायादः। १.पित्र्यादिसम्बन्धिधनाग्राहकः पतितादिः। ‘अनंशौ क्लीबपतितौ जात्यन्धबधिरौ तथा । उन्मत्तजडमूकाश्च ये च केचिन्निरिन्द्रियाः’ मनुः९.२०१। २.द्वादशविधपुत्रेषु षट् पुत्राः। ‘कानीनश्च सहोढश्च क्रीतः पौनर्भवस्तथा । स्वयं दत्तश्च शौद्रश्च  <br><br> षडदायादबान्धवाः’ मनुः९.१६८।
अदायिकः	 (वि) १.दायम् अर्हति । दाय+ठक् । ‘तदर्हति’ ५.१.६३। न दायिकः यस्य । दायादशून्यः, दायग्राहकपुत्रादिशून्यः। ‘अदायिकं राजगामि’ स्मृतिः।
 अदासः	(पुं) न दासः। १.स्वतन्त्रः। (वि) नास्ति दासः यस्य । २.दासहीनः।
अदास्यम्	(न) न दास्यम् । १.स्वातन्त्र्यम् । (वि) नास्ति दास्यं यस्य । २.स्वतन्त्रः।
अदाह्यः	(वि) न दाह्यः दग्धुं शक्यः। १.दग्धुम् अशक्यः। २.न दग्धुम् अर्हः। शास्त्रोक्तविधिना अग्निसंस्कारानर्हः, पतितादिः। (पु) निरवयत्वात् दग्धुम् अशक्यः। ३परमात्मा । ‘अच्छेद्योऽयमदाह्योऽयम्’ गीता २.२४। 
अदितिः	 (स्त्री) न दितिः दनुजमाता । १.दितिविरोधिनी देवमाता, कश्यपस्य पत्नी । वामनस्य माता । २.न दीयते खण्ड्यते । नञ्+दो(अवखण्डने)+क्तिच्+इत्वम् । ‘क्तिच्क्तौ०’ ३.३.१७४। ‘द्यतिस्यतिमास्थामित्ति किति’ ७.४.४०।  भूमिः। ३.पार्वती । ‘अदितिः शैलकन्यायां पृथिव्यां देवमातरि’ वैज०। (पुं) अत्ति प्राणिजातम् ।  <br><br> अद(भक्षणे)+इतिच् । ४.सर्वनाशकः परमेश्वरः । ‘सर्वं वा अत्तीति तददितेरदितित्वम्’ बृ०उ०। ५.मृत्युः। (वि) न दितिः खण्डनं यस्य । ६.खण्ड्शून्यः,अखण्डः। ‘क्षत्रियास यज्ञियास्यदितिरसि’ यजुः। 
अदितिजः	(पुं) अदितेः जायते । अदिति+जनी(प्रादुर्भावे)+डः। ‘पञ्चम्यामजातौ’ ३.२.९८। देवः।
अदितिनन्दनः	(पुं) अदितेः नन्दनः। दिविषत्, देवः। ‘दिविषदो लेखा अदितिनन्दनाः’ अमरः।
अदितिजः	(पुं) अदितेः पुत्रः। देवः।
अदीनः	(वि) न दीनः। १.दीनतारहितः,अकातरः,धीरः। २.बलशाली,पराक्रमी । ३.धनिकः,आढयः।
अदीपितः	(वि) न दीपितः। अप्रकाशितः। ‘अदीपितं वैद्युतजातवेदसा’ किरा०४.२९।
अदीयमानः	(वि) न दीयते । नञ्+डु दाञ्(दाने)+शानच् । दानाविषयः।
अदूरः	(वि) नास्ति दूरं यस्य । १.समीपस्थः।  (न) न दूरम् । २.समीपम् । ‘वसन्नदूरे किल चन्द्रमौलेः’ रघुः६.३४।
अदृक् , अदृग्	(वि) (अदृश्) नास्ति दृक् चक्षुः यस्य । १.दृष्टिहीनः, अन्धः। ‘किलासी सिध्मलोऽन्धोऽदृक्’ अमरः। २. न पश्यति । न+दृश्+क्विप्(कर्तरि । अदर्शकः। (स्त्री) न दृक् । दर्शनाभावः,दृष्टिशून्यत्वम् ।
अदृश्यः	(वि) न दृश्यः। १.दृष्टेः अगोचरः,अदृष्टव्यः। ‘कन्याद्रेरतिकोमला त्रिभुवनव्याप्ताप्यदृश्या जनैः’ उद्भटः। (पुं) २.परमात्मा । ‘अदृश्योऽव्यक्तरूपश्च’ विष्णुस० । 
अदृष्टः	(वि) नास्ति दृष्टं यस्य । १.दृष्टिहीनः। २.दृष्टप्रयोजनहीनः। ३.न दृष्टः। अपरिचितः। ४.अननुभूतः।(न)अदृष्टम् । न दृष्टम् । १.अग्निजलादिद्वारा जातं भयम् । ‘अदृष्टं वह्नितोयादि’ अमरः। २.पुन्यापुण्यरूपं भाग्यम् । ‘अदृष्टमप्यर्थमदृष्टवैभवात् करोति सुप्तिर्जनदर्शनातिथिम्’ नैषध० । (वि) न दृष्टः। अकृतदर्शनः, अवीक्षितः। ‘अदृष्टे दर्शनोत्कण्ठा दृष्टे विच्छेदभीरुता’ रसत० ।
अदृष्टपूर्वः	(वि) पूर्वं न दृष्टः। पूर्वम् अदृष्टः। ‘अदृष्टपूर्वं हृषितोऽस्मि दृष्ट्वा’ गीता ११.४५।  
अदृष्टिः	(वि) नास्ति दृष्टिः यस्य । १.दृष्टिहीनः। (स्त्री) न दृष्टिः। विरोधे अभावे वा नञ् । २.दर्शनाभावः। ३.क्रूरदृष्टिः। ४.कोपयुक्ता दृष्टिः।
असौ	(पुं.स्त्री) (अदस्) ‘अदस्’ इत्यस्य पुंलिङ्गस्त्रीलिङ्गरूपम् । (पुं) असौ अमू अमी । (स्त्री) असौ अमू अमूः। ‘इदमस्तु सन्निकृष्टं समीपतरवर्ति चैतदो रूपम् । अदसस्तु विप्रकृष्टं तदिति परोक्षे विजानीयात् ।’ १.दूरस्थवस्तुनिर्देशकपदम् । ‘असावहङ्कारपरैर्दुरात्मभिः’ प्रबोध० १.२४। ‘असौ पुनर्विषमरचितैकभागां तामेव बहुमन्यमाना प्रतिगृहीतवती’ मालती १ । २.सन्निकृष्टार्थकत्वम् अपि अस्ति अस्य । ‘अमुं पुरः पश्यसि देवदारुम्’ रघु० २.३६। ३.यच्छब्दपूरकत्वेनापि एतस्य प्रयोगः सम्भवति । ‘य एष लोकत्रयसूत्रधारः...... आनर्तयत्यद्भुतचेष्टितोऽसौ...’ याद० ४.२७ । ४.तच्छब्दस्य इव प्रसिद्ध्यर्थकता । ‘योऽप्यसौ कुमारसेवको राजसेनः सोऽपि तव प्रसादात्’ मुद्रा० ३ ।
अत्ययिकः	(वि) स्त्री. - अत्ययिकी  १. नाशकारी, सर्वनाशकरः २. पीडाकरः, अमङ्गलकरः, अशुभसूचकः ३.अत्यावश्यकः, अपरिहार्यः, आपाती। (आप्टे) 
अत्ययितः	(वि) [अत्यय+इतच् अत्ययः सञ्जातः अस्य] १. अतिक्रान्तः, अग्रे प्रसृतः २. उल्लङ्धितः, यस्मिन् अत्याचारः कृतः।
अत्ययी	(वि) [अति+इ+णिनि] अतिक्रान्तः, अग्रे प्रसृतः।
अदेयः    अदेवः	(वि) न दातुं योग्यः। १.दानायोग्यः पुत्रादिः,स्मृतिनिषिद्धदानं वस्तु । ‘निक्षेपः पुत्रदाराश्च सर्वस्व् चान्वये सति ।आपत्स्वपि च कष्टासु वर्तमानेन देहिनाम् ॥ अदेयान्याहुराचार्याः यच्चान्यस्मै प्रतिश्रुतम्’ । ‘अदेयमासीत्त्रयमेव भूपतेः शशिप्रभं छत्रमुभे च चामरे’ रघुः३.२६। २.देयभिन्नः।
अदेवः	(वि) न देवः यत्र । १.देवहीनः प्रदेशः। २.देवभिन्नः। 
अदेवमातृकः	(वि) देवः एव माता अस्य । न देवमातृकः वृष्ट्यम्बुसम्पन्न्देशः। वृष्ट्यम्बुसम्पन्नदेशभिन्नः,नद्यम्बुसम्पन्नव्रीहिपालितदेशः। ‘वितन्वति क्षेममदेवमातृका चिराय तस्मिन् कुरवश्चकासति’ किरा०१.१७ ।
अदेशः	(न) न देशः। १.गर्हितदेशः २.अशुद्धप्रदेशः। ‘नादेशे तर्पणं कुर्यात्’ स्मृतिः
अदैवम्	(न) न दैवं वैश्वदैविकं श्राद्धम् । वैश्वदैविकश्राद्धशून्यं नित्यश्राद्धम् । (वि) दैवं भाग्यम् । २.भाग्यशून्यः,दौर्भाग्यवान्, अदृष्टशून्यः । 
अदोषः	(वि)  न दोषः यत्र । १. निर्दुष्टः,दोषरहितः। ‘तददोषौ शब्दार्थौ सगुणौ’ काव्यप्र०१.४। (पु) न दोषः। २.दोषाभावः,दोषशून्यता । ‘किमित्यदोषेण तिरस्कृता वयम्’                      किरा०१४.११। 
अद्गः	(पु) अद्यते भुज्यते देवैः। अद्(भक्षणे)+गन् । ‘गन् गम्यद्योः’ उ०१.१२८। पुरोडाशः,हविः।
अद्धा  	(अ) अतं सततगमनं दधाति । अत्+डु धाञ्(धारणपोषणयोः)+विच् । १.सत्यम्,तत्त्वम्,याथार्थ्यम् ।‘तत्वे त्वध्दाञ्जसा द्वयम्’ अमरः। ‘अद्धा श्रियं पालितसङ्गराय’ रघुः१३.६५।  
अद्भुतम्       	 (वि) अत् आश्चर्यार्थे अव्ययम्,तस्य भवनम् ।अद्+भू(सत्तायाम्)+डुतच् । ‘अदि भुवो डुतच्’ उ०५.१।१.आश्चर्यम्,विस्मयः। ‘विस्मयोऽद्भुतमाश्चर्यम्’ अमरः। ‘देव ! अद्भुतं खलु संवृत्तम्’ शाकु०५.३०.१४। (पु) २.शृङ्गारादिनवरसान्तर्गत: विष्मयस्थायिभावकः रसभेदः। ‘शृङ्गारवीरकरुणाद्भुतहास्यभयानकाः’ अमरः। ‘अद्भुतो विस्मयस्थायिभावो गन्धर्वदैवतः’ सा०द०३.२४२। ३.वैश्वदेवाग्निः। ‘वैश्वदेवाग्निरद्भुतः’ वैज०। (वि) आश्चर्यकरः।
अद्मनिः	(पुं) अत्ति भक्षयति सर्वान् । अद(भक्षणे)+अनिः,मुट् च । ‘अदेर्मुट् च’ उ०२.१०४। अग्निः। 
अद्मरः	(वि) अद+क्मरच् । ‘सृघस्यदः क्मरच्’ ३.२.१६९। भक्षकः,भक्षणपरः। ‘भक्षको घस्मरोऽद्मरः’ अमरः। 
अद्यः	(वि) अत्तुं योग्यः । अद्+यत् । भक्षणयोग्यः। (न) अन्नम् ।
अद्य     	(अ)  अस्मिन् अहनि | इदम्+द्यः+अश्  निपा०। ‘सद्यः०परेद्यव्यद्य०’ ५.३.२२। ‘इदमोऽश् द्यश्च’ वा०। अस्मिन् दिवसे । ‘अद्य क्रियाः कामदुघाः क्रतूनाम्’             किरा०३.६।
अद्यतनः  	(वि)  अद्य+ट्युः,तुट्च । ‘सायं०ट्युट्युलौ तुट् च’ ४.३.२३। १. अद्यभवः,अस्मिन् दिने जातः। (पु) कालविशेषः। स च द्विधा- अतीतः.भविष्यन् च । तत्र अद्यतनभूते लङ् अपाक्षीत् । अद्यतन्भविष्यति लृट् पक्ष्यति ।
अद्यपूर्वम्	(न) इतः प्राक्, पूर्वकाले,अधुना । 
अद्यप्रभृति	(अ) एतद्दिनतः । ‘अद्यप्रभृत्यवनताङ्गि तवास्मि दासः’  कुमा०५-८६।
अद्यश्वीनः 	(वि) अद्य श्वः वा भवति । आसन्नः मरणादिः। (स्त्री)  अद्यश्वीना । आसन्नप्रसवा,प्रौढगर्भिणी,अद्यश्वःप्रसवोन्मुखी । ‘अद्यश्वीना तु सा या स्यादद्यश्वः प्रसवोन्मुखी’ वैज०। ‘अद्यश्वीनामवष्टब्धे’ पा०५.२.१३।
अद्यापि	(अ) अद्यपर्यन्तम्, एतद्दिनेऽपि । ‘गुरुः खेदं खिन्ने मयि भजति नाद्यापि कुरुषु’ वेणी १.११। चोरपञ्चशिकायां सर्वे  <br><br> श्लोकाः  अद्यापिशब्देन आरभ्यन्ते ।                    
अद्यावधि	(न) अद्य अवधिः सीमा यस्य । अद्यारभ्य वर्तमानदिवसपर्यन्तम् ।
अद्रवः	 (वि) न द्रवः यत्र । १.द्रवशून्यः,घनः। ‘अद्रवं मूर्तिमत्स्वाङ्गम्’ सि०कौ० ५१०। (पु) न द्रवः। २.द्रवाभावः।
अद्रव्यम्	(न) न द्रव्यम् । १.तुच्छं वस्तु, अयोग्यपदार्थः। ‘नाद्रव्ये विहिता काचित् क्रिया पलवती भवेत्’ हितो० ४३ । २.सत्त्वादिदशगुणाः। ते च ‘सत्त्वं, रजः, तमः, शब्दः, स्पर्शः, रूपं, रसः, गन्धः, संयोगः, शक्तिश्च’ न्यायसि०।
अद्रिः        	(पुं) अत्ति,अद्यते वा । अद(भक्षणे)+क्रिन् । ‘अदिशदि’ उ०४.६६। १.पर्वतः, शैलः। ‘अद्रेः शृङ्गं हरति पवनः’ मेघः१.१४। २.वृक्षः।३.सूर्यः। ‘अद्रयोद्रुमशैलार्काः’ अमरः।‘निद्रामुद्रां द्रावयन्नम्बुजानामद्रावद्रिः शोणयत्यद्रिजातम्’  रामाभ्युदयम् । ४.शिला । ५.मेघराशिः। ६.मापकं,परिमाणभेदः। ७.सप्तसंख्य़ा । ८.पर्वतमूषिका ।
अद्रिकन्या 	(स्त्री) अद्रेः कन्या । पर्वतराजपुत्री,पार्वती । 
अद्रिकर्णी	(स्त्री) अद्रेः पर्वतमूषिकायाः कर्णवत् पुष्पमध्यस्थं पत्रं यस्याः। अपराजिता,विष्णुक्रान्तिः।
अद्रिकीलः	(स्त्री) अद्रयः कुलपर्वताः कीलाः इव यस्याः। क्षमा,पृथ्वी । ‘क्षमाद्रिकीला च जगद्वहा च’ त्रिका०। (पुं) १.विष्कम्भपर्वतः। 
अद्रिजः	(पुं) अद्रौ जायते । अद्रि+जी(प्रादुर्भावे)+ डः। ‘सप्तम्यां जनेर्डः’ ३.२.९७। १.दवानलः। २.परमात्मा । (न) ३.शिलाजतु गन्धद्रव्यम् । (स्त्री) ४.पार्वती । ‘मेनाद्रिजेश्ररा’ हैमः। ५.सैंहलीवृक्षः। (वि) ६.पर्वतात् उत्पन्नः। ७.सूर्यात् उत्पन्नः। 
अद्रिजाता 	(स्त्री) अद्रेः जाता । पार्वती । 
अद्रितनया	(स्त्री) अद्रेः तनया । पार्वती ।‘एषोऽमद्रितनयामुखपद्मजन्मा’ काव्यप्र०।
अद्रिद्रोणिः/	(स्त्री)  अद्रेः द्रोणी इव । १.पर्वतस्य खातः। 
अद्रिद्रोणी	२.पर्वतभवनदी । ‘अद्रिद्रोणीरनपसारमार्गा‘ दश०।
अद्रिद्विट्	(पु) अद्रिं द्वेष्टि । अद्रि+द्विष(अप्रीतौ)+क्विप् । ‘सत्सूद्विष०’ ३.२.६१। इन्द्रः। 
अद्रिनन्दिनी	(स्त्री) अद्रेः नन्दिनी तनया । पार्वती । 
अद्रिपतिः	(पुं०) अद्रीणां पतिः। हिमालयः।
अद्रिपुत्री	(स्त्री) अद्रेः पुत्री । पार्वती । 
अद्रिभिद्	(पुं) अद्रिं भिनत्ति । अद्रि+भिदिर्(विदारणे)+क्विप् । ‘सत्सू०भिदच्छिद०’ ३.२.६१। पर्वतभेदी इन्द्रः।
अद्रिभूः 	(स्त्री) अद्रेः भवति । अद्रि+भू(सत्तायाम्)+क्विप् । ‘भुवः सञ्ज्ञान्तरयोः’ ३.२.१७९। १.पार्वती । २.आखुकर्णीलता । (वि) अद्रौ भवति । अद्रि+भू+क्विप् । ३.पर्वतजातः।
अद्रिराजः	(पुं) अद्रेः राजा । अद्रि+राजन्+टच् । ‘राजाह०’ ५.४.९१ । हिमालयः। ‘सनिर्झरोद्वार इवाद्रिराजः’ रघुः६.६०। 
अद्रिशय्यः	(पुं) अद्रिः शय्या यस्य । शिवः।
अद्रिषुतः	(पुं) अद्रिभिः ग्रावभिः सुतः अभिषुतः। सोमरसः। 
अद्रिसारः	(पुं) अद्रेः सारः स्थिरांशः। १.पर्वतस्य सत्त्वम् । २.लोहः। (वि) ३. अद्रेः इव सारः अस्य । अतिकठिनः।
अद्रिसारमयः	(वि) १.लोहात्मकः। २.अत्यन्तकठिनः।
अद्रीन्द्रः	(पुं) १.पर्वतराजः, हिमालयः। २.शिवः। ३.पर्वतश्रेष्ठः।
अद्रीशः	(पुं) अद्रीणाम् अद्रेः वा ईशः। १.हिमालयः। २.शिवः,गिरीशः। ३.पर्वतश्रेष्ठः।
अद्रोहः        	(पुं) न द्रोहः। १.द्रोहाभावः, अहिंसनम् । ‘अद्रोहो नातिमानिता’ गीता १६.३ । (वि) न द्रोहः यस्य । २.द्रोहरहितः, वञ्चनारहितः।               *            
अद्वन्द्वः           	(वि) न द्वन्द्वं यस्य । द्वन्द्वरहितः, सुखदुःखादिद्वन्द्वातीतः।
अद्वयः         	 (पुं) नास्ति द्वयं यस्य ।  १.बुद्धः, समन्तभद्रः। ‘श्रीघनाद्वयौ । समन्तभद्रः सङ्गुप्तः’ हैमः। २.अद्वैतवादी ।   (न) न द्वयम् । ३.द्वित्वाभावः,अभेदः। ४.अद्वैतम्, ब्रह्मात्मैक्यज्ञानम् ।            *
अद्वयवादी	(पु) (अद्वयवादिन्)। अद्वयं सर्वमेव चित्स्वरूपं न आत्मनः अन्यत् अस्ति इति वदति । अद्वय+वद(व्यक्तायां वाचि)+णिनिः। ‘आवश्यकाधमर्ण्ययो णिनिः’ ३.३.१७०। १.अद्वैतवादी,वैदान्तिकः। २ .बाह्यार्थाभावेन ज्ञानात्मकं सर्वं वस्तु स्वीकुर्वन् बुद्धः,दशबलः। ‘ दशबलोऽद्वयवादी विनायकः’ अमरः।
अद्वयानन्दः	(पु) नास्ति द्वयं द्वित्वं भेदः तत् ज्ञानं वा यस्य यत्र वा । अद्वयः आनन्दः । ब्रह्मस्वरूपानन्दः,अद्वैतानन्दः। ‘अर्थतोऽप्यद्वयानन्दमतीतद्वैतभानतः’ वे०सा०। 
अद्वारम्	(न) न द्वारम् । १.अप्रशस्तं निन्दितं द्वारम्,प्रवेशानर्हं गुप्तद्वारम्द्वारव्यतिरिक्तप्रदेशः। ‘अद्वारेण न चातीयाद्ग्रामं वा वेश्म वा पुरम्’ मनुः४.७३। (वि)  नास्ति द्वारम् अस्य । २.दुष्प्रवेश्यः,अगम्यः। ३.अनुपायः। 
अद्वितीयः	(पुं) न द्वितीया पत्‍नी यस्य । १.विधुरः,पत्नीहीनः। (वि) २.असदृशः, अतुल्यः। ‘न केवलं रूपे, शिल्पे अपि अद्वितीया मालविका’ मालवि०२.१३.८। (न) न द्वितीयं यस्य । ३.परब्रह्म,परमात्मा । ‘एकमेवाद्वितीयं ब्रह्म’ श्रुतिः। ४.असहायः, सहचरविहीनः। ‘न चाश्विनेयः स हि नाद्वितीयः’ नैष०८.२९। ५.द्वितीयभिन्नः प्रथमः तृतीयादिः वा ।
अद्वेषः      	(पुं) न द्वेषः। १.द्वेषाभावः,द्वेषराहित्यम् । (वि) न द्वेषः यस्य । २.द्वेषरहितः।           
  अद्वैतः	 (पु) द्विधा इतः प्राप्तः। द्वितः एव द्वैतः। द्वित+अण्(स्वार्थे) । न द्वैतः। १.द्वैतरहितः विष्णुः। ‘विष्णुमानन्दमद्वैतम्’ गरुडपु०२३८ अ०। २.शिवावतारविशेषः। ‘अद्वैतो यः श्रीसदाशिवः’ गौरगणोद्देशदीपिका । (वि) ३. भेदरहितः। (न) ४.द्विधा इतम् । द्वितस्य भावः । न द्वैतं भेदः। ४.अभेदः। ‘अद्वैतं सुखदुःखयोः’ उ०रा०१.३९। ५. न द्वैतं यस्य । ब्रह्म । ‘अद्वैततत्त्व इव सत्यतरेऽपि लोके’ नैष०।
अद्वैतदर्शनम्                     	(न) द्विधा इतं द्वीतम् । द्वीतम् एव द्वैतं भेदः।   न द्वैतम् अद्वैतम् । अद्वैतप्रतिपादकं दर्शनम् । ब्रह्मात्मैक्यप्रतिपादकं वेदान्तदर्शनम् । तच्च-‘ब्रह्मैव सत्यम् ।प्रत्यक्षादिसिद्धं विश्वं ब्रह्मणि आरॊपितम् । यथा रज्जुः  रज्जुस्वरूपाज्ञानात् सर्पवत् प्रतिभाति तथा ब्रह्मस्वरूपाज्ञानात् विश्वं वस्तुवत् प्रतिभाति । प्रकृतिः जीवश्चापि पर्यवसाने ब्रह्मैव । ब्रह्मान्यत् सद्वस्तु नास्ति ।’   इत्येवंरूपम् । 
अद्वैतवादी	(पुं) (अद्वैतवादिन्) । अद्वैतं ‘चिदेव सत्यं नान्यत् किञ्चन’ इति वदति । अद्वैत+ वद(व्यक्तायां वाचि)+णिनिः। ‘सुप्यजातौ०’ ३.२.७८। १.ब्रह्मात्मैक्यवादी । २.बुद्धः।
अधः	(अ) (अधस्)। अधर+असिः,अधादेशः च । ‘पूर्वाधरा०’ ५.३.३९। १.तलं,नीचं,निम्नप्रदेशः। ‘पतत्यधो धाम विसारि सर्वतः’ माघः९.२। २.पातालम् । ‘अधोऽव्ययं स्यात् पाताले’ त्रिका०। ३.योनिः,रतिगृहम् । ‘रतिगृहमधोऽधस्तात्’ त्रिका०। 
अधःकरणम्	(न) अधः करणम् । अधस्+डु कृञ्(करणे)+ल्युट् । ‘ल्युट् च’ ३.३.११५। १.तिरस्कारः। २.न्यूनीकरणम् । ३.अधरीकरणम्,अधोनयनम् ।  
अधःकायः	(पुं) अधः अधरं कायस्य । नाभेः अधः प्रदेशः,शरीरस्य अधोभागः। ‘केशान् नीवीमधःकायं संस्पृशन् धरणीमपि’ स्मृतिः।
अधःकारः, अधः क्रिया	(पुं) अधः करणम् । अधस्+डुकृञ् (करणे)+घञ् । ‘भावे’ ३.३.१८। १.न्यूनीकरणम् । २.अधरीकरणम्,अधोनयनम् ।३.तिरस्कारः।                                       स्त्री) अधः क्रिया । अवमानः,तिरस्कारः। ‘सहते न जनोऽप्यधःक्रियाम्’ किरा०२.४७।
अधःक्षिप्तः        अधःखननम्  अधःपातः	(वि) अधः अधोमुखेन क्षिप्तः। १.अधोमुखतया स्थापितः,न्यञ्चितः,न्युब्जीकृतः। २.अधस्तात् निहितः।      (न) अधःखननक्रिया,खातसुरङ्गादिकरणम्।              (पु) १.अधस्तात् पतनम्।  
अधःपुष्पी	(स्त्री) अधः अधोमुखं पुष्पं यस्याः। १.गोजिह्वातृणम्(हेठाहुली) । २.मङ्गल्या(भाँटुइ) ।
अधःशय्या 	(स्त्री) अधोवर्तिनी शय्या । खट्वावर्जनेन भूमौ शयनम् । ‘अग्नीन्धनं भैक्षचर्यामधश्शय्यां गुरोर्हितम् । आ समावर्तनात् कुर्यात्’  मनुः२.१०८। 
अधनः	(वि) न धनं यस्य । १. धनहीनः, दरिद्रः । ‘अधनो हि धनं लब्ध्वा माद्यन्नुच्चैर्न मां स्मरेत्’  भाग०१०.८१.२०। (न)  न धनम् । २.धनभिन्नम् ।
अधन्यः	(पु) न धन्यः। १.दीनः,निर्गतिकः। २.पुण्यरहितः। १हन्त धिङ् मामधन्यम्’ उ०रा०१.४२। 
अधमः	(वि) अव(रक्षणादौ)+अमः,वस्य पक्षे धः। ‘अवद्यावमाधमार्वरेफाः कुत्सिते’ उ०५.५४। १.नीचः, निकृष्टः, कुत्सितः। ‘याच्ञा मोघा वरमधिगुणे नाधमे लब्धकामा’ मेघः१.६। २.न्यूनः,ऊनः। ‘अधमौ न्यूनकुत्सितौ’ अमरः। ३.नॄणां वित्तज्ञानादिषु अधमत्वसूचकः रविचन्द्रयोः स्थितिविशेषरूपः योगभेदः। ‘अधमसमवरिष्ठान्यर्ककेन्द्रादिसङ्ख्ये । शशिनि विनयवित्तज्ञानधीनैपुणानाम्’’ ज्यो०। ४.उपपतिभेदः भयदयालज्जाशून्यः कामक्रीडाविषये कर्तव्याकर्थव्याविचारकः। 
अधमभृतकः	(वि) अधमः निकृष्टः भृतकः। निकृष्टसेवकः,नीचदासः। भारवाहादिः भृत्यः,पञ्चविधशुश्रूषकमध्ये भृतकभेदः। भृतकः त्रिविधः- ‘उत्तमस्त्वायुधोपेतः मध्यमस्तु कृषीवलः। अधमो भारवाही स्यादित्येवं त्रिविधो भृतः’ स्मृतिः। 
अधमर्णः	(वि)  ऋणम् अवश्यदेयम् अधमं शोध्यम् यस्य । ऋणग्रहीता,ऋणी । ‘उत्तमर्णाधमर्णौ द्वौ प्रयोक्तृग्राहकौ क्रमात्’ अमरः। ‘अधमर्णार्थसिद्ध्यर्थमुत्तमर्णेन चोदितः। दापयेत् धनिकस्यार्थमधमर्णाद् विभावितम् ॥’ मनुः८.४७। 
अधमर्णिकः	(वि) अधमम् अवश्यदेयत्वेन निन्दितम् ऋणं दातृत्वेन अस्ति अस्य । अधमर्ण+ठक् । ‘अत इनिठनौ’ ५.२.११५। अधमर्णः,ऋणस्वीकर्ता । ‘ग्रहीतानुक्रमाद्दाप्यो धनिनामधमर्णिकः’ याज्ञ० ३.४१।
अधमर्णी	(पुं) (अधमर्णिन्)। अधमम् ऋणम् अस्ति अस्य । अधमर्ण+इनिः। ‘अत इनि०’ ५.२.११५। ऋणस्वीकर्ता ।  
अधमाङ्गम्	(न) अधमम् अङ्गम् । पादः,चरणः। तस्य सर्वाङ्गापेक्षया अधरत्वात् अधमत्वम् । 
अधरः	(पुं) न ध्रियते । नञ्+धृङ्(अवस्थाने)+घः। ‘पुंसि सञ्ज्ञायां घः प्रायेण’ ३.३.११८। १.ओष्ठः,निम्नोष्ठः। ‘पिबसि रतिसर्वस्वमधरम्’ शाकु०१.२०। २.हीनवादी । ‘अथाधरः। हीनवादिनि’ हैमः। ३.स्मरकूपः,योनिः। ‘अधरोऽवाच्यदेशश्च स्मरकूपकः’ त्रिका०। (वि) ४.हीनः। ५.निम्नः,अनूर्ध्वः। ‘अधरोऽनूर्ध्वहीनोष्ठे’ हैमः। ६.पूर्वतनः।
अधरकायः	(पुं) अधरं कायस्य । देहस्य,नाभेः अधोभागः।
अधरतः	(अ) (अधरतस्)। अधर+तसिः,प्रथमापञ्चमीसप्तम्यर्थवृत्तिता । ‘आद्यादिभ्यः०’ वा०५.४.४४। १.अधोभागः। २.अधस्तात् । ३.नीचैः, अधः। 
अधरपानम्	अधरस्य अधरामृतस्य पानम् । चुम्बनम्,अधरामृतपानम् । 
अधरमधु	अधरस्य मधु । अधरामृतम्,वक्त्रासवः। ‘अधरमधु क्लीबे वक्त्रासवः पुमान्’ त्रिका०। 
अधरस्तात्	(अ) अधर+अस्तातिः(प्रथमाद्यर्थे) । अधरतः। १.अधोभागः। २.अधोभागात् । ३.अधोभागे ।
अधरा	(स्त्री) न धरा । १.अधोदिक् । २.नीचा । ‘अधराथ कृता ययैव सा’ नैषध० ।
अधराङ्	(वि) (अधराच्)। अधरां दक्षिणां दिशम् अञ्चति । अधर+अञ्चु(गतौ)+क्विन् । ‘ऋत्विग्०अञ्चुयुजि०’ ३.२.५९। १.दक्षिणदिग्गन्ता । ‘प्राङ् वा उदङ् वाऽधराङ्’ छा०उ०। २.अधोगामी । (स्त्री) अधराची । अधराच्+ङीप् । ‘उगितश्च’ ४.१.६।
अधराचीनः	(वि) अधराचि भवः। अधराच्+रवः। ‘विभाषाञ्चेरदिक्स्त्रियाम्’ ५.४.८। अधःप्रदेशभवः। ‘अधराचीनमकृणोत्’ ऋक् २.१७.५।
अधरात्	(अ) अधर+आतिः। ‘उत्तराधरदक्षिणादातिः’ ५.३.३४। अधरतः, अधरेण, अधरस्तात् । १.अधोभागः। २.पूर्वतनकालः। ३.अधोभागात् । ४.पूर्वतनकालात् । ५.अधोभागे । ६.पूर्वतनकाले ।
अधरामृतम्	(न) अधरस्य अमृतम्,अधररसः। ‘अधरामृतपानेन ममास्यमपराध्यतु’ नैष०२०.५९।
अधरीकृतः	(वि)१. अतिक्रान्तः,निम्नतां नीतः। २.तिरस्कृतः,अवमानितः। 
अधरीणः	अधरः कृतः।अधर+खः,ईनः। १.धिक्कृतः,तिरस्कृतः। 
अधरेण	(अ) अधरे देशे अद्रस्यां दिशि वा अधर+एनप् । ‘एनबमन्यतरस्याम्’ ५.३.३५। प्रथमासप्तमीवृत्तिः। १.अधोदिग्देशकालः। २.अधोदिग्देशकाले । 
अधरेद्युः	(अ) (अधरेद्युस्) । अधरे परे दिवसे । अधर+एद्युस् । ‘पूर्वादिभ्योऽष्टभ्योऽहन्येद्युस्’ वा० ५.३.२२। अधरदिवसः,परदिनम् । 
अधरोत्तरम्	(नपुं) ‘अधरं च उत्तरं च’ । एकवद्भावः। ‘विभाषा वृक्ष०अधरोत्तराणाम्’ २.४.५। १.न्यूनाधिक्यम् । २.निम्नोन्नतम् । ‘स्वाम्यं च न स्यात् कस्मिंश्चित् प्रवर्तेताधरोत्तरम्’ मनुः७.२१। ३.अधरम् उत्तरम् । नीचोत्तरम् । ‘श्रुतं भवद्भिरधरोत्तरम्’ शाकु०५.२५.२। 
अधरोष्ठः	(पुं) अधरः अधः स्थितः ओष्ठः। अधोभागस्थः ओष्ठः। 
अधर्मः	(वि) ध्रियते अनेन । धृ(धारणे)+मन् । ‘अर्ति०धृक्षु०नीभ्यो मन्’  उ०१.१३७। न धर्मः। १.धर्मविरोधि पापम् । २.पापहेतुभूतः प्राणिहिंसादिः। ‘अधर्मेणैधते तावत्ततो भद्राणि पश्यति । ततः सपत्नाञ्जयति समूलस्तु विनश्यति ॥’ मनुः४.१७४ । (न) धर्मः गुणः नास्ति यस्य । ३.निर्गुणम्, परब्रह्म ।  
अधर्मचारी	(वि) (अधर्मचारिन्) न धर्मं चरति । न+धर्म+चर(गतौ)+णिनिः। ‘सुप्यजातौ णिनिः०’ ३.२.७८। १.धर्मकृत्याननुष्ठाता । २.पापानुष्ठाता ।
अधर्ममयः	(वि) अधर्मेण प्रचुरः। अधर्म+मयट् । ‘मयड्वैतयोर्भाषायाम्०’ ४.३.१४३ । पापभूयिष्ठः,पापप्रचुरः। (स्त्री) अधर्ममयी । 
अधर्मा	(वि) (आधर्मन्)। न विद्यते धर्मः यस्य । ‘धर्मादनिच् केवलात्’ ५.४.१२४। १.अधार्मिकः,पुण्यरूपधर्मशून्यः। २.नास्ति निवृत्तः धर्मः यस्य । क्षीणपुण्यः। (न) धर्मः गुणः नास्ति यस्य । ३.निर्गुणं ब्रह्म,परमात्मा,परब्रह्म । 
अधर्मात्मा	(पुं) (अधर्मात्मन्)। अधर्मप्रधानः आत्मा यस्य । पापाचारी, पापात्मा । 
अधर्मिष्ठः	(वि) अतिशयेन अधर्मी । अधर्म+इष्ठन् । ‘अतिशायने तमबिष्ठनौ’ ५.३.५५। उत्कटपापयुक्तः।
अधर्मी	(वि) (अधर्मिन्)। अधर्मः पापम् अस्ति अस्य । अधर्म+इनिः। ‘अत इनि०’ ५.२.११५। पापात्मा,पापवान् । (स्त्री) अधर्मिणी । अधर्मिन्+ङीप् । ‘ऋन्नेभ्यो ङीप्’ ४.१.५।
अधर्म्यः	(वि) धर्मात् अनपेतः धर्म्यः। धर्म+यत् । ‘धपथ्यर्थन्यायादनपेते’ ४.४.९२। न धर्म्यः। १.धर्मकृत्यरहितः, पापापादकः। ‘पञ्चानां तु त्रयो धर्म्या द्वावधर्म्यौ स्मृताविह’ मनुः ३.२५। २.धर्मविरुद्धः।
अधवा	(स्त्री) नास्ति धवः पतिः यस्याः। पतिहीना,मृतभर्तृका,विधवा ।
अधश्चरः	(पुं) अधः खनित्वा चरति । अधस्+चर(गतौ)+टः। ‘चरेष्टः’ ३.२.१६। १.चोरः। (वि) अधः चरति । अधस्+चर(गतौ)+टः (३.२.१६)। २.अधोगामी,अधोभागगन्ता । (स्त्री) अधश्चरी । 
अधश्चोरः	(वि) अधः खनित्वा चोरयति । अधस्+चुर(स्तेये)+णिच्+अच् । ‘नन्दिग्रहि०’ ३.१.१३४। १.सन्धिं कृत्वा चौर्यकारकः(सिन्धियाल)। २.नीचचोरः। 
अधःशय्या/   अधश्शय्या	(स्त्री) अधोवर्तिनी शय्या । वा सत्वम् । खट्वावर्जनेन भूमौ शयनम् । ‘अग्नीन्धनं भैक्षचर्यामधश्शय्यां गुरोर्हितम् । आ समावर्तनात् कुर्यात्’  मनुः२.१०८।  
अधस्तनः 	(पुं) अधः भवः। अधस्+ ट्युः,तुट् च । ‘सायं चिरं०ट्युट्युलौ तुट्च’ ४.३.२३। १.अधोभवः,अधोभागे स्थितः। २.पूर्वतनः। ‘एवमागामियागीयमुख्यकालादधस्तनः। स्वकालादुत्तरो गौणः कालः पूर्वस्य कर्मणः’ स्मृतिः। 
अधस्तमाम्	(अ) अतिशयेन अधः। अधस्+तमप्+आमुः। ‘अतिशायने तमबिष्ठनौ’ ५.३.५५। ‘किमेत्तिङ्व्यय०’ ५.४.११। अत्यन्ताधरः,अत्यन्ताधोभागः। 
अधस्तराम्	(अ) अतिशयेन अधः। अधस्+तरप्+आमुः। ‘द्विवचन०तरबीयसुनौ’ ५.३.५७। ‘किमेत्तिङ्व्यय०’ ५.४.११। अत्यन्ताधरः,अत्यन्ताधोभागः। 
अधस्तात्	(अ) अधर+अस्तातिः,अधादेशः। ‘अस्ताति च’ ५.३.४० । ‘पूर्वाधरा०’ ५.३.३९। अयं च प्रथमापञ्चमीसप्तम्यर्थे एव । १.अधोभागः। २.अधोभागात् । ३.अधोभागे । ‘धर्मेण गमनमूर्ध्वं गमनमधस्तात्भवत्यधर्मेण’  साङ्ख्यका०४४।
अधामार्गवः	(पुं) न धीयते अधाः| न+धा+क्विप् | तादृशं मार्गं वाति । अधा+मार्ग+वा+कः। ‘आतोऽनुपसर्गे कः’ ३.२.३। अपामार्गवृक्षः। 
अधार्मिकः	(वि) धर्मेण चरति । धर्म+चर+ठक् । ‘चरति’ ४.४.८। न धार्मिकः। अधर्मशीलः,पापाचरणशीलः,आधार्मिकः। ‘आधार्मिकोऽधार्मिकः स्यात्’ त्रिका०। ‘नाधार्मिके वसेद्ग्रामे न व्याधिबहुले भृशम्’ मनुः४.६० ।
अधि	(अ) प्रादिविंशत्युपसर्गमध्ये भेदः। क्रियायोगे अयम् अतिशयाद्यर्थानां द्योतकः। १.अतिशयः,आधिक्यम् । अध्याहारः,अधिमासः। ‘अधिगत्य जगत्यधीश्वरात्’  नैष०२.१। २.स्वाम्यम् । अधिपः,अधिराट् ।  ३.निन्दा । अधिक्षेपः। ४.अभिचारः। अभिचरति । ५.स्मृतिः । ‘मातुरध्येति’ । ६.पाठः। अधीते । ७.पाकारम्भः। अधिश्रयणम् । ८.प्रहसनम् । ‘तमधिचक्रे’ । ९.प्रेरणम् । अध्येषणा । १०.उपरिभावः। अधिशेते । ११.स्वीकारः। अध्यवसायः। १२.विनियोगः। अधीष्टे । १३.लाभः। ‘सिद्धिं समधिगच्छति’ गीता ३.४। १४.सन्धानम् । ‘अधिसृजति शरान्’ । १५.सम्मुखम् । अध्यक्षः। १५.ज्ञानम् । अधिगमनम् । १६. सामीप्यम् । अध्यधि ग्रामम् । १७. परिभवः। ‘शत्रून् अधिशेते’ । ‘अधि स्वाम्याधिक्यनिन्दाऽभिचारे स्मृतिपाठयोः । पाकारम्भे प्रहसने प्रेरणोपरिभावयोः । स्वीकारे विनियोगे च लाभे सन्धानसम्मुखे । ज्ञानप्रस्तावयोः’   <br><br> उणादिकोषः।१८.ऐश्वर्यम् । अधिपतिः,  ‘अधिरामे भूः’। १९.अधिकारः। ‘अधि स्यादधिकारे चापीश्वरे च’ मेदिनी ।
अधिकः	(वि) अध्यारूढः एव । स्वार्थे कन्,उत्तरपदलोपश्च । ‘न सामिवचने’ ज्ञाप०५.४.५। १.अतिरिक्तः,अतिशयितः। ‘इयमधिकमनोज्ञा वल्कमेनापि तन्वी’ शाकु०१.१७। २.श्रेष्ठः,उन्नतः। ‘सेनाशतेभ्योऽधिका (बुद्धिः)’ मुद्रा०१.२५। ३.असाधारणः,विशेषः। ‘इज्याध्ययनदानानि वैश्यस्य क्षत्रियस्य च । प्रतिग्रहोऽधिको विप्रे याजनाध्यापने तथा’ याज्ञ०५.११८। ४.अनन्तरीयः। ‘वैश्यस्य द्व्यधिके ततः’ मनुः२.६५। ५.महान्,ज्येष्ठः। ‘धनबन्धुवयःक्रियादिमात्रैरधिकेष्वप्यचमत्क्रिया विहत्यै’ याद०१५.६७। ६.विपुलः। ‘श्वासः प्रमाणाधिकः’ शाकु०१.२६। (न) ७.अर्थालङ्कारभेदः। ‘आश्रयाश्रयिणोरेकस्याधिक्येऽधिकमुच्यते’ सा०द०१०.७२। (अ) ८.आधिक्येन । ‘स राज्यं गुरुणा दत्तं प्रतिपद्याधिकं बभौ’ रघुः४.१।
अधिकतमः	(वि) अयम् एषाम् अतिशयेन अधिकः। अधिक+तमप् । ‘अतिशायने तम०’ ५.३.५५। १.अत्यन्तोत्कृष्टः। २.बहुषु उत्कृष्टः।
अधिकतरः	(वि) अनयोः अयम् अतिशयेन अधिकः। अधिक+तरप् । ‘द्विवचन०’ ५.३.५७। १.द्वयोर्मध्ये उत्कृष्टः एकः। ‘क्लेशोऽधिकतरस्तेषाम्’ गीता १२.५। २.अत्यन्तोत्कृष्टः। 
अधिकमासः 	(पुं) अधिकः रविमासात् अतिरिक्तः शुक्लप्रतिपदादिदर्शान्तः चान्द्रः मासः। अधिमासः,मलमासः,रविसङ्क्रान्तिशून्यशुक्लप्रतिपदादिदर्शान्तमासः। ‘असङ्क्रान्तमासोऽधिमासो निरुक्तः’ स्मृतिः।
अधिकरणम्	(न) अधिक्रियते अत्र । अधि+डु कृञ्(करणे)+ल्युट्(अधि०) । ‘करणाधिकरणयोश्च’ ३.३.११७। १.आधारः, अधिष्ठानम् । ‘तत्पुरुषः समानाधिकरणः कर्मधारयः’ पा०१.२.४२। ‘धृताधिकरणम् पात्रम्’ । २.अधिक्रियते अनेन । अधि+डु कृञ्(करणे)+ल्युट्(करणे) । ‘करणा०’ ३.३.११७। सम्बन्धः। ‘रामाधिकरणाः कथाः’ रामा०। ३.ग्रन्थभागः,अध्यायः,एकन्यायो(विषयो)पपादनम् । ‘अधिकरणं त्वेकन्यायोपपादनम्’ हैमः। ४.न्यायस्थानम् । ‘स्वान् दोषान् कथयति नाधिकरणे’ मृच्छ०९.३। ५.विषयादिपञ्चाङ्गबोधकवाक्यसमुदायः न्यायः। ‘विषयो विशयश्चैव पूर्वपक्षस्तथोत्तरम् । निर्णयश्चेति सिद्धान्तः शास्त्रेऽधिकरणं स्मृतम् ॥’ पूर्योत्तरमी०। ६.नियुक्तिः, प्रधानस्थाने नियोजनम् । ७. कर्तृकर्मद्वारा क्रियायाः आधारः -व्या०। ‘कर्तृकर्मव्यवहितामसाक्षाद्वारयत्क्रियाम् । उपकुर्वन् क्रियासिद्धौ शास्त्रेऽधिकरणं मतम् ॥’ वाक्यप०। ८.द्रव्यम् । ‘विप्रतिषिद्धं चानधिकरणवाचि’ पा.सू०। ‘अद्रव्यवाचिनाम्’ सि.कौ०।
अधिकरणिकः	(पुं) अधिकरणम् आश्रयतया अस्ति अस्य । अधिकरण+ठन् । ‘अत इनिठनौ’  ५.२.११५। न्यायाधिपतिः,विचारकरणाय धर्माधिकरणमण्डपे नियुक्तः प्राड्विवाकादिः।
अधिकर्द्धिः	(वि) अधिका ऋद्धिः सम्पत्तिः यस्य । अतिशयसम्पत्तियुक्तः, समृद्धः। ‘अधिकर्धिः समृद्धः स्यात्’ अमरः। ‘ऋद्धिमन्तमधिकर्धिरुत्तरः’ रघुः१९.५। 
अधिकर्मकरः	(वि) अधिकं कर्म करोति । डु कृञ्(करणे)+टः। ‘कृञो हेतु०’ ३.२.२०। १.अधिककर्मकारकः,शुश्रूषकभेदः,दासभेदः। २.अधीक्षकः। (स्त्री) अधिकर्मकरी ।
अधिकर्मकृतः	(पुं) अधिकं कर्म कृतं येन । बाहु०। निष्ठान्तस्य परनिपातः। शुश्रूषकभेदः। ‘सर्वेष्वधिकृतो यः स्यात् कुटुम्बस्य तथोपरि । सोऽधिकर्मकृतो ज्ञेयः’ स्मृतिः।
अधिकर्मकृत्	(वि) अधिकं कर्म करोति । अधिकर्मन्+डु कृञ्(करणे)+क्विप् । ‘सत्सूद्विष०’ ३.२.६१।१.बहुकर्मकारकः, शुश्रूषकभेदः। २.कर्माधीक्षकः।
अधिकर्मा	(पु) (अधिकर्मन्) । अधिकं कर्म यस्य । १.अधीक्षकः,परिवीक्षकः। (वि) २.अधिककर्मयुक्तः। (न) अधिकं कर्म । १.अधिककर्म । (अ) अधिकर्म, अधिकर्मम् । कर्मणि । विभक्त्यर्थे अव्ययी०। ४.कर्माधिकृत्य ।
अधिकर्मिकः	(वि) अधिकृत्य हट्टं कर्मणि प्रभवति । अधिकर्मन्+ठन् । ‘व्रीह्यादि०’ ५.२.११६। अधिकृतः कर्मिकः,हट्टाध्यक्षः,हट्टस्थवणिग्भ्यः शुल्कादानकर्मणि नियुक्तः। ‘हट्टाध्यक्षोऽधिकर्मिकः’ हैमः।
अधिकाङ्गः	(वि) अधिकम् अङ्गं यस्य । १.विंशत्यङ्गुल्याद्यतिरिक्ताङ्गविशिष्टः। ‘अजाविघातने चैव अधिकाङ्गः प्रजायते’ शाता०। (न) अधिकम् अङ्गात् । मयूर०। २.सारसनम्,कञ्चुकादिदार्ढ्यार्थं शूरैः मध्यकाये निबद्धपट्टिकादि । ‘यत्तु मध्ये सकञ्चुकाः। बध्नन्ति तत् सारसनमधिकाङ्गः’ अमरः। (स्त्री) अधिकाङ्गा, अधिकाङ्गी । ‘नोद्वहेत् कपिलां कन्यां नाधिकाङ्गीं न रोगिणीम् ॥’ मनुः३.८।
अधिकामः	(पुं) अधिकः कामः। १.अत्यन्ताभिलाषः। (वि) अधिकः कामः यस्य । २.अत्यन्ताभिलाषी । (अ) अधिकामम् । ३.कामे । विभक्त्यर्थे अव्ययी०। ४.कामम् अधिकृत्य । अव्ययी०। 
अधिकारः	(पुं) अधि+डु कृञ्(करणे)+घञ्(भावे) । ‘भावे’ ३.३.१८। १.अवश्यकर्तव्यम्, कार्यम् । ‘कश्चित् कान्ताविरहगुरुणा स्वाधिकारात् प्रमत्तः’ मेघः १.१। २.स्वामित्वम् । ‘अधिकारः फले स्वाम्यम्’ सा०द०६.४३।  ३.प्रभुत्वम्,राजत्वम्,आधिपत्यम् । ‘क्षणादायुष्मान् स्वाधिकारभूमौ वर्तिष्यते’ शाकु०७.८.१। ४.योग्यता, अर्हता । ‘निषेकादिश्मशानान्तो मन्त्रैर्यस्योदितो विधिः। तस्य शास्त्रेऽधिकारोऽस्मिन्’ मनुः२.१६। ५.प्रयत्नः, प्रयासः। ‘कर्मण्येवाधिकारस्ते मा फलेषु’ गीता २.४७। ६.स्थानम्,पदवी । ‘निर्णयाधिकारे ब्रवीमि’ माल०२ । ७.प्रकरणम्,प्रसङ्गः। प्रायश्चित्ताधिकारः। ८.मान्यता,श्रेष्ठता । ‘हृताधिकारां मलिनां पिण्डमात्रोपजीविनीम्’ याज्ञ०१.७० । ९. पूर्वसूत्रोपात्तपदादेः उत्तरत्र सूत्रेषु अनुवर्तनम् -व्या०। ‘धातोः’३.१.९१। ‘आतृतीयसमाप्तेरधिकारोऽयम्’  सि.कौ०। उत्तरत्र विधिसूत्त्रेषु अनुवर्तितं सूत्रम् । ‘संज्ञा च परिभाषा च विधिर्नियम एव च । अतिदेशोऽधिकारश्च षड्विधं सूत्रलक्षणम्’॥ स च अधिकारः त्रिविधः -‘सिहांवलोकितं चैव मण्डूकप्लुतमेव च । गङ्गाप्रवाहवच्चापि अधिकारस्त्रिधा मतः॥’ । १०.राज्ञां छत्रधारणादिव्यापारः,प्रक्रिया । ‘प्रक्रिया त्वधिकारः स्यात्’ अमरः। ११.अधीक्षणम् ।
अधिभूतम्	(अ) भूतेषु । विभक्त्यर्थे अव्ययी०। भूतानि अधिकृत्य, प्राणिमात्रम् अधिकृत्य । ‘अधिभूतं क्षरो भावः’ गीता ८.४ । 
अधिभोजनम्	(न) अधिकम् अत्यन्तं भोजनम् । १.अपरिमितं भोजनम् । (वि) अधिकं भोजनं धनं यस्य ।  भोजनं धनमिति निरुक्तम् । २.अधिकमूल्यवत् वस्तु । 
अधिमन्थः	(पुं) अधिकं मथ्यते अनेन । अधि+मन्थ(विलोडने)+ घञ्(करणे) । ‘हलश्च’ ३.३.१२१। १.अरणिकाष्ठमन्थनावयवभेदः। २.नेत्ररोगभेदः। ‘उत्पाद्यत इवात्यर्थं नेत्रं निर्मथ्यते तथा । शिरसोऽर्धं तु तं विद्यात् अधिमन्थं स्वलक्षणैः’ । ३..मन्थ+घञ् (भावे) । ‘भावे’ ३.३.१८। यज्ञार्थं क्रियमाणा मन्थनक्रिया । 
अधिमन्थनम्	(न) अधिकं मथ्यते अनेन । अधि+मन्थ(विलोडने)+ल्युट्(करणे) । ‘करणा०’ ३.३.११७। अरणिकाष्ठमन्थनावयवभेदः।
अधिमांसम्	(न) अधिकं मांसं यत्र । १.नेत्रे मांसवृद्धिरूपः रोगभेदः। २.उदरे मांसग्रन्थिवृद्धितः जायमानः रोगविशेषः। ‘विस्तीर्णं मृदु बहुलं यकृत्प्रकारं श्यावं वा तदधिमांसमिति विद्यात्’ वैद्यकम् । 
अधिमांसकः	(पुं) अधिकं मांसं यत्र । अधिमांस+कप् । दन्तरोगविशेषः। ‘दन्तरुक् पश्चिमे दन्ते महान् शोथो महारुजः। लालास्रावी कफकृतो विज्ञेयः सोऽधिमांसकः’ भावप्र०। 
अधिमात्रः	(वि) अधिकं प्रमाणम् अस्य । अधि+मात्रच् । ‘प्रमाणे०मात्रचः’ ५.२.३७। अधिकप्रमाणयुक्तः,अतिशयितः। 
अधिमासः	(पुं) अधिकः रविमासात् अतिरिक्तः शुक्लप्रतिपदादिदर्शान्तः चान्द्रः मासः। मलमासः,रविसङ्क्रान्तिद्वयमध्यवर्तिचान्द्रमासः,रविसङ्क्रान्तिशून्यशुक्लप्रतिपदादिदर्शान्तमासः। ‘असङ्क्रान्तमासोऽधिमासो निरुक्तः’ स्मृतिः। 
अधियज्ञः	(पुं) अधिकृतः यज्ञः यस्मात् । १.परमात्मा । ‘अधियज्ञोऽहमेवात्र देहे देहभृतां वर’ गीता ८.४ । (अ) अधियज्ञम् । २.यज्ञे । विभक्त्यर्थे अव्ययी०। ३.यज्ञम् अधिकृत्य । यज्ञम् उद्दिश्य । ‘अधियज्ञं ब्रह्म जपेत्’ मनुः६.८३।
अधियोगः	(पुं) अधिकः उत्तमः योगः। ज्योतिषप्रसिद्धयात्रिकशुभमुहुर्तः। ‘योगे क्षेममथाधियोगगमने क्षेमं रिपूणां वधः’ मुहू०चि०।
अधियोधः	(पुं) आधिक्येन युध्यते । अधि+युध(सम्प्रहारे)+अच् । ‘नन्दि०णिन्यचः’ ३.१.१३४। १.अतियोद्धा,युद्धनिपुणः। (अ) अधियोधम् । २.योधे । विभक्त्यर्थे अव्ययी०। 
अधिरथः	(पुं) अध्यारूढः रथं रथिनम् । १.अतिरथः। २.कर्णस्य पिता । ‘विवेशाधिरथो रङ्गं यष्टिप्राणो ह्वयन्निव’ महाभा०१। ३.सारथिः। 
अधिराजः	(पुं) अधिकः राजा । अधिराजन्+टच् । ‘राजा०टच्’ ५.४.९१। अधीश्वरः,सम्राट्,राजा । ‘हिमालयो नाम नगाधिराजः’ कुमा०१.१। 
अधिराट्	(पुं) (अधिराज्) । आधिक्येन राजते । अधि+राजृ(दीप्तौ)+ क्विप्(कर्तरि) । ‘सत्सूद्विष०’ ३.२.६१। १.सम्राट्,चक्रवर्ती । ‘प्रायोपविष्टो गङ्गायामनादृत्याधिराट् श्रियम्’ भाग०। (वि) २.अधिकशोभान्वितः। 
अधिराज्यम्	(न) अधिकं राज्यम् । साम्राज्यम् । ‘भवानिव भूतले मलयकेतुः अधिराज्यमारोपितः’ मुद्रा ३.२७.३।
अधिराज्यभाक्	(पु) अधिकं राज्यं भजते । अधिराज्य+भज+ण्विः। अधिराजः,अधीश्वरः। ‘अत्यन्यान् पृथिवीपालान् पृथिव्यामधिराज्यभाक्’  महाभा०।
अधिराष्ट्रम्	(न) अधिकृतं राष्ट्रं यत्र । १.साम्राज्यम्,संस्थानम् । (अ) राष्ट्रे । विभक्त्यर्थे अव्ययी०। २.राष्ट्रमधिकृत्य ।
अधिरूढः	(वि) अधि+रुह(बीजजन्मनि प्रादुर्भावे च)+ क्तः(कर्तरि)। ‘गत्य०रुहजीर्यतिभ्यश्च’ ३.४.७२। १.आरूढः, उपरिभागे आरोहणकर्ता । ‘पुराधिरूढः शयनं महाधनं विबोध्यसे’ किरा०१.३८। २.अतिवृद्धिमान् । 
अधिरोपणम्	(न) अधि+रुह(बीजजन्मनि प्रादुर्भावे च)+णिच्+ल्युट् । ‘ल्युट् च’ ३.३.११५। १.आरोहणम्,उपरि आरोपणम् । २.अभिवर्धनम् ।
अधिरोपितः	(वि) अधि+रुह(बीजजन्मनि प्रादुर्भावे च)+णिच्+ क्तः(कर्मणि) । ‘निष्ठा’ ३.२.१०२। १.उपरिभागे आरोपितः। २.वर्धितः।
अधिरोहः	(पुं) अधि+रुह(बीजजन्मनि प्रादुर्भावे च)+घञ् । १.आरोहणम् । २.गजारोही ।
अधिरोहणम्	(न) अधि+रुह(बीजजन्मनि प्रादुर्भावे च)+  ल्युट्(भावे) । ‘ल्युट् च’ ३.३.११५ । १.ऊर्ध्वगमनम्, उपरि आरोहणम् । २.वृद्धिः।
अधिरोहणी	(स्त्री) अधिरुह्यते अनया । अधि+रुह(बीजजन्मनि प्रादुर्भावे च)+ल्युट्+ङीप्  । ‘करणाधिकरणयोश्च’ ३.३.११७। ‘टिद्ढाणञ्०’ ४.१.१५। निश्रेणिः, काष्ठवंश्यादिनिर्मितं सोपानवृन्दम् । ‘निश्रेणिस्त्वधिरोहणी’ अमरः। 
अधिलोकम्	(अ) लोके । विभ० अव्ययी० । लोके । 
अधिवक्ता	(पुं) अधि+वच(परिभाषणे)+तृन् । ‘तृन्’ ३.१.१३५ । १.प्राड्विवाकः,पक्षपातेन वक्ता,पक्षसमर्थकः। ‘विश्वाहेन्द्रोधिवक्ता’ ऋक् १.१००.१०। २.वाग्मी । 
अधिवचनम्	(न) अधि+वच(परिभाषणे)+ल्युट् । ‘ल्युट् च’ ३.३.११५। १.पक्षसमर्थनम्,पक्षपातेन कथनम् । ‘अधिकवचनं पक्षपातेन वचनम्’ माधवः। २.नाम,संज्ञा । ‘संज्ञातिवचनं सद्यः’ त्रिका०।
अधिवस्त्रः	(वि) अध्यावृतं व्स्त्रं येन । उपरिनिहितवस्त्रः। ‘यज्ञेभिरावृतोऽधिवस्त्रा वधूरिव’ ऋक् ८.२६.१२।
अधिवाकः	(पुं) अधि+वच(परिभाषणे)+घञ् । ‘भावे’ ३.३.१८। अधिवचनम्,पक्षपातेन कथनम् । ‘हितेष्वधिवाकाय हरन्ति’ ऋक् ८.१५.५।
अधिवासः	(पुं) अधि+वस(निवासे)+घञ् । ‘भावे’ ३.३.१८। १.निवासः,आवासः। ‘सतताधिवाससुभगार्पितस्तनम्’ मालती ५.८। २.सौरभम्,परिमलम् । ‘ककुद्मिकन्यावक्त्रान्तर्वासलब्धाधिवासया’ माघः२.२०। ३.अधिवासयति देवताः अनेन । अधि+वस(निवासे)+णिच्+घञ्(करणे) । ‘कृत्यल्युटो बहुलम्’ ३.३.११३। २.यज्ञारम्भपूर्वदिवसे देवतास्थापनादिकर्म । ‘अधिवासः परेऽहनि’ स्मृतिः। अधि+वास(सुरभीकरणे)+घञ् (भावे) । ‘भावे’ ३.३.१८। ३.गन्धमाल्यधूपनादिभिः संस्कारः। ‘अधिवासः स्यान्निवासे संस्कारे धूपनादिभिः’ हैमः। ‘अधिवासस्पृहयेव मारुतः’ रघुः८.३४। 
अधिवासनम्	(न) अधिवासयति स्थापयति देवता अनेन । अधि+वस(निवासे)+णिच्+ल्युट् (भावे)। ‘ल्युट् च’ ३.३.११५। १.यागपूर्वदिने देवताद्यावाहनपूर्वकपूजनादिकर्मभेदः। ‘सायं षष्ठ्यां तु कर्तव्यं पार्वत्या अधिवासनम्’ पुरा० । २.गन्धमाल्यादिभिः सुरभीकरणसंस्कारः। ’संस्कारो गन्धमाल्याद्यैर्यः स्यात्तदधिवासनम्’ अमरः। ‘अनया तैलहरिद्रया अस्याः शुभाधिवासनमस्तु’ दुर्गोत्सवपद्धतिः। 
अधिवासितः	(वि) अधि+वस(निवासे)+णिच्+क्तः । ‘निष्ठा’ ३.२.१०२। १.यागपूर्वदिने प्रतिष्ठापितः। २.गन्धमाल्यादिभिः कृतसंस्कारः। ३.आच्छादितः।
अधिवासी	(वि) (अधिवासिन्) । १.वसतिमान् । २.सौरभवान् ।
अधिवाहनम्	(न) अधि+वह(प्रापणे)+णिच्+ल्युट् । १.उपरि प्रापणम् । २.उपरि आरोपणम् । (अ) ३.वाहनं यानम् अधिकृत्य । ४.वाहने । विभ० अव्ययी०। 
अधिविकर्तनम्	अधि+वि+क्कृत(छेदने)+ल्युट् । अत्यन्तच्छेदनम् । ‘विशसनमथो अधिविकर्तनम्’ ॠक् १०.८५.३५।
अधिविन्ना	(स्त्री) अधि उपरि विन्नं लाभः अस्याः। अधि+विद्लृ(लाभे)+क्तः(कर्मणि) । ‘निष्ठा’ ३.२.१०२। १.अनेकभार्यस्य प्रथमम् ऊढा, ज्येष्ठपत्नी, कृतसापत्‍निका । ‘कृतसापत्निकाध्यूढाधिविन्ना’ अमरः। ‘अधिविन्नस्त्रियै देयमाधिवेदनिकं समम्’ मनुः। (वि) अधि उपरि विन्नं लाभः अस्य । २.आदौ प्राप्तः। ‘आवृणोदनघा कीर्तिरधिविन्नाप्सरोगणान्’ याद०१६.९९।
अधिवेत्तव्या	(स्त्री) अधिवेदयितुम् अर्हा । अधि+विद्लृ(लाभे)+तव्यः। ‘तव्यत्तव्या०’ ३.१.९६। स्वपत्युः विवाहान्तरार्हा ।
अधिवेत्ता	(पुं) अधिविन्दति । अधि+विद्लृ(लाभे)+तृच् । ‘ण्वुल्तृचौ’ ३.१.१३३। विवाहोत्तरं विवाहान्तरकर्ता ।
अधिवेदः	(पुं) अधिविन्दति । अधि+विद्लृ(लाभे)+घञ्(भावे) । ‘भावे’ ३.३.१८।  १.विवाहोत्तरं विवाहान्तरकरणम् । (अ)अधिवेदम् । वेदे । विभ० अव्ययी०। २.वेदम् अधिकृत्य,वेदम् उद्दिश्य ।   
अधिवेदनम्	(न) अधि+विद्लृ(लाभे)+ल्युट्(भावे) । ‘ल्युट् च’ ३.३.११५। विवाहोपरिविवाहान्तरकरणम् ।
अधिवेदनीया	(स्त्री) अधि+विद्लृ(लाभे)+अनीयर् । ‘तव्यत्तव्यानीयरः’ ३.१.९६। स्वपत्युः विवाहान्तरार्हा ।
अधिशयानः	(वि) अधिशेते । अधि+शीङ्(स्वप्ने)+शानच् । ‘लटः शतृशानचौ०’ ३.२.१२४। शयितः, स्वपन् ।
अधिश्रपणम्	(न) अधि+श्रा(पाके)+णिच्+ल्युट्(भावे),पुक् ह्रस्वश्च । ‘ल्युट् च’ ३.३.११५। पाचनम् ।
अधिश्रयः	(पुं) अधिश्रियते । अधि+श्रीञ्(पाके)+अच् । ‘एरच्’ ३.३.५६। चुल्ल्याम् उपरिस्थापनरूपः विक्लित्तिहेतुभूतः व्यापारः,पाकः।
अधिश्रयणम्	(न) अधि उपरि श्रयणं पाकार्थं स्थापनम् । अधि+श्रीञ्(पाके)+ल्युट् (भावे) ।  ‘ल्युट् च’ ३.३.११५ । १.चुल्ल्याः उपरि स्थापनम् । २.चुल्ल्याः उपरि  स्थापनपूर्वकः पाकः। ३.अधि+श्रीञ्+ल्युट् (अधि०) । ‘करणाधि०’ ३.३.११७। पाकगृहम् ।
अधिश्रयणी	(स्त्री) अधिश्रियते पच्यते अत्र । अधि+श्रीञ्(पाके)+ल्युट्(अधि०)+ङीप् । ‘करणाधि०’ ३.३.११७। ‘टिड्ढाणञ्०’ ४.१.१५ । चुल्लिः,चुल्ली(चूला) । ‘अधिश्रयणी चुल्लिरन्तिका’ अमरः।
अधिश्रयणीयः	(वि) अधिश्रयितुम् अर्हति । अधि+श्रीञ्(पाके)+अनीयर् । ‘तव्यत्तव्यानीयरः’ ३.१.९६ । १.पाकार्हं वस्तु । २.अधिश्रयणाय पाकाय हितः। पाकसाधनपात्रम् ।
अधिश्रितः	(वि) अधि+श्रिञ्(सेवायाम्)+क्तः। ‘निष्ठा’ ३.२.१०२। आश्रितः,लब्धः। ‘विलोचने बिभ्रदधिश्रितश्रिणी स पुण्डरीकाक्ष इति स्फुटोऽभवत्’ माघः१.१४।
अधिश्रीः	(वि) अधिका श्रीः यस्य । १.अधिकशोभान्वितः। २.अधिकसम्पत्तिमान्,धनाढ्यः। ‘समादिदेशाधिकृतानधिश्रीः’ रघुः७.२९।
अधिष्ठाता	(वि) (अधिष्ठातृ) । अधि+ष्ठा(गतिनिवृत्तौ)+तृच् । ‘ण्वुल्तृचौ’ ३.१.१३३ ।  १.अध्यक्षः,कृताकृतावेक्षकः। २.नियन्ता । ‘आत्मेन्द्रियाद्यधिष्ठाता’कारिका०१.४७। ३.अधिदेवः। ‘इन्द्रियाणामधिष्ठातृदेवास्ते परिकीर्तिताः’ पुरा० । (स्त्री) अधिष्ठात्री   । अधिष्ठातृ+ङीप् ।ऋन्नेभ्यो ङीप्’ ४.१.५।
अधिष्ठानम्	(न) अधिष्ठीयते अत्र । अधि+ष्ठा(गतिनिवृत्तौ)+ल्युट्(अधि०) । ‘करणाधि०’ ३.३.११७। १.निवासस्थानम्,आवासः। २.आधारः,आश्रयः। ‘इन्द्रियाणि मनो बुद्धिरस्याधिष्ठानमुच्यते’ गीता ३.४०। ३.पुरम्,नगरम् । ४.अधि+ष्ठा+ल्युट्(भावे) । ‘ल्युट् च’ ३.३.११५। समीपे स्थितिः। ५.अधि+ष्ठा+ल्युट्(करणे) । ‘करणा०’ ३.३.११७। अधिकारः,नियन्त्रणशक्तिः। ६.सामीप्यम् । ७.रथचक्रम् । ८.अधिपत्यम् । ९.आक्रमणम् । १०.प्रभावः। ११.आसनम्,अध्यासनम् । ‘अधिष्ठानं पुरे चक्रे प्रभावेऽध्यासनेऽपि च’ मेदिनी । १२.आरोपाधिकरणम् -वे०। 
अधिष्ठितः	(वि) अधि+ष्ठा(गतिनिवृत्तौ)+क्तः(कर्मणि)। ‘निष्ठा’ ३.२.१०२। १.आश्रितः,आरूढः। ‘विलोक्य वृद्धोक्षमधिष्ठितं त्वया’ कुमा०४.७०। २.सन्निधिमात्रेण नियोजितः। ‘ईश्वराधिष्ठिताः सर्वे स्वं स्वं कार्यं हि कुर्वते’ पुरा०। ३.व्याप्तः,ग्रस्तः,अध्युषितः। ‘दनुकबन्धाधिष्ठितो दण्डकारण्यभागः’ उ०रा०१.३१.५। ४.स्वीकृतः,लब्धः। ‘अचिराधिष्ठितराज्यः शत्रुः प्रकृतिष्वारूढमूलत्वात्’ मालवि०१.८। ५.परिरक्षितः। ‘आर्यारुन्धतीवसिष्ठाधिष्ठितेषु नः कुलेषु’ उ०रा०२.७.५। ६.आदिष्टः,निर्दिष्टः। ‘वसिष्ठाधिष्ठिता देव्यः’ उ०रा०१.३१।
अधिहरि	(अ) १.हरौ । विभ० अव्ययी०। २.हरिम् अधिकृत्य।  हरिम् उदिश्य ।
अधीकारः	(पुं) उपसर्गस्य वा दीर्घः। ‘उपसर्गस्य घञ्यमनुष्ये बहुलम्’ ६.३.१२२ । अधिकारः। १.स्वामित्वम् । ‘स्वागतं स्वानधीकारानवलम्ब्य’ कुमा०२.१८। २.प्रक्रिया । ३.प्रकरणम् । ४.अधिकृतदेशादिः।
अधीतम्	(न) अधि+इङ्(अध्ययने)+क्तः(भावे) । ‘नपुं०क्तः’ ३.३.११४। १.अध्ययनम् । (वि) अधि+इङ्(अध्ययने)+क्तः(कर्मणि) । ‘निष्ठा’ ३.२.१०२। २.पठितः। ‘अधीतसर्वशास्त्रस्य ते’ काद०।
अधीतिः	(स्त्री) अधि+इङ्(अध्ययने)+क्तिन् । ‘स्त्रियां क्तिन्’ ३.३.९४। १.अध्ययनम् पठनम् । ‘अधीतिबोधाचरणप्रचारणैः’ नैष०१.४। २.अधि+इक्(स्मरणे)+ क्तिन् । ‘स्त्रियां क्तिन्’ ३.३.९४। स्मरणम् ।
अधीती	(वि) (अधीतिन्) । अधीतमनेन । अधीत+इनिः। ‘इष्ठादिभ्यश्च’ ५.२.८८। कृताध्ययनः,अध्ययनविशिष्टः। ‘अधीतिनो यत्र मम त्रिवेद्याम्’ याद०१८.६२। (स्त्री) अधीतिनी । ‘ त्वगुत्तरासङ्गवतीमधीतिनीम्’ कुमा०५.१६।
अधीनः	(वि) अधिगतः इनः प्रभुः अनेन । निघ्नः,आयत्तः,आश्रितः। ‘अधीनो निघ्न आयत्तः’ अमरः। ‘स्थाने प्राणाः कामिनां दूत्यधीनाः’ मालवि०३.१४। 
अधीयानः	(वि) अधि+ इङ्(अध्ययने)+शानच् । १.विद्यार्थी । २.वेदपाठी ।
अधीरः	(वि) न धीरः। १.भीतियुक्तः,धैर्यरहितः,कातरः। ‘अधीरे कातरः’ अमरः। २.अस्थिरः,च~चलः,चपलचित्तः। ‘अशक्नुवन् सोढुमधीरलोचनः’ माघः१.५३। ३.रोगादिना आकुलचित्तः। (स्त्री) ३.विद्युत् । ४.नायिकाभेदः। ‘प्रियं मध्या देहेद्रोषादधीरा परुषोक्तिभिः’ सा०द०३.६१।
अधीवासः	(पुं) अधि+वस(आच्छादने)+घञ् । उपसर्गस्य दीर्घत्वम् । ‘उपसर्गस्य०’ ६.३.१२२। दीर्घकवचम्, सर्वतः आवारकः महाकञ्चुकवस्त्रभेदः। ‘अधीवासेन प्रच्छादयति’ कात्या०२०.६.१५।  
अधीशः	(वि) अधिकः ईशः। अधिपतिः,प्रभुः,सार्वभौमः। ‘दिशामघीशांश्चतुरो यतस्सुरानपास्य तं रागहृताः सिषेविरे’ माघः१.४४। 
अधीश्वरः	     (वि) अधिकः ईश्वरः। अधिपतिः,प्रभुः,राजा । ‘राजा तु प्रणताशेषसामन्तः स्यादधीश्वरः’ अमरः। ‘अधिगत्य जगत्यधीश्वरान्’ नैष०२.१। (स्त्री) अधीश्वरी । 
अधीष्टः	                 (वि) अधि+इषु(इच्छायाम्)+क्तः। ‘निष्ठा’ ३.२.१०२। १.सत्कारपूर्वकं नियोजितः। (न) २.अधि+इषु(इच्छायाम्)+क्तः(भावे)। ‘नपुंसके भावे क्तः’ ३.३.११४। २.सत्कारपूर्वकनियोगः। ‘विधिनिमन्त्रणामन्त्रणाधीष्टसंप्रश्नप्रार्थनेषु’ पा०३.३.१६१। ‘अधीष्टं सत्कारपूर्वको व्यापारः’ सि०कौ०२२०८। 
अधुतः	(वि) न धुतः। नञ्+धूञ्(कम्पने)+क्तः। अकम्पितः।
अधुना	(अ) अस्मिन् काले । इदम्+अधुना(स्वार्थे) । ‘अधुना’ ५.३.१७। इदानीम्,साम्प्रतम् । ‘इदानीमधुना साम्प्रतं तथा’ अमरः। ‘प्रमदानामधुना विडम्बना’ किरा०४.१२।  
अधुनातनः	(वि) अधुना भवः। अधुना+ट्युल्,तृट् च । ‘सायं०प्रगेऽव्ययेभ्यः० तृट् च’ ४.३.२३। इदानीम्भवः,एतत्कालीनः,वर्तमानकालवृत्तिः। (स्त्री) अधुनातनी । अधुनातन+ङीप् । ‘टिड्ढाण्०’४.१.१५। 
अधुरः	(वि) नास्ति धूः चिन्ता भारो वित्तं कम्पः धूपः वा यस्य । अधुर्+अः। ‘ऋक्पूरब्धूःपथामानक्षे’ ५.४.७४। १.भाररहितः। २.चिन्ताशून्यः। ३.धनहीनः, अधनः। ४.कम्पनरहितः। ५.धूपरहितः। ‘धूर्ना धूपे स्त्री तु कम्पे विन्ने भारे युगाग्रयोः’ नानार्थर०।
अधूमकः	(पुं) नास्ति धूमः यत्र । ‘अधूम+कप् । ‘शेषाद्वि०’ ५.४.१५४। धूमशून्यः ज्वलदग्निः।
अधूरक्षः	(वि) न धूः यस्य । अधूः अक्षः। न अच् समा०। ‘ऋक्पूरब्धूः०’ ५.४.७४। ‘अनक्षे’ इति निषेधात् । भाररहितं युगाग्रम् ।
अधृतः	(पुं) न धृतः। सर्वेषां धारकत्वेन न केनापि धृतः। १.विष्णुः। ‘अधृतः स्वधृतः स्वास्थ्यः’ वि०स०। (वि) अकृतधारणवस्तु ।
अधृतिः	(स्त्री) न धृतिर्धारणं धैर्यं वा । १.अधैर्यम् । २.अदृढता । ३.असन्तुष्टिः। ४.दुःखम् । ५.धारणाभावः। (वि)  न धृतिर्यस्य । ६.धैर्यरहितः।
अधृष्टः	(वि) न धृष्टः। १.सलज्जः,अप्रगल्भः,शालीनः। ‘स्यादधृष्टे तु शालीनः’ अमरः। २.धैर्यरहितः। ३.अजेयः,अनभिभूतः। ‘यन्तं नो मित्रावरुणावधृष्टम्’ ऋक् ६.६७.२। ४.अहिंसितः। ‘दूतासोवसवोऽधृष्टाः’ ऋक् ६.५०.४। 
अधृष्यः	(वि) न धृष्यः। १.प्रगल्भः, अनभिभवनीयः, अजेयः। ‘अधृष्यश्चाभिगम्यश्च यादोरत्नैरिवार्णवः’ रघुः१.१६। २.धैर्यशून्यः। ३.लज्जाशीलः। (स्त्री) अधृष्या । नदीभेदः,तटिनीभेदः। ‘अधृष्या तटिनीभेदे प्रगल्भे वाच्यलिङ्गकः’ मेदिनी । 
अधेनुः	(स्त्री) न धीयते । नञ्+धेट्(पाने)+नुः। ‘घेट इच्च’ उ०३.३४। दोहनशून्या गौः। ‘ अधेनुं दस्त्रास्तर्यम्’ ऋक् १.११७.२०।
अधैर्यम्	(न) न धैर्यम् । १.भयम्,भीतिः। ‘धैर्याधैर्यपरिग्रहग्रहिलयोरेणीदृशोः प्रीतये’ भानुभट्टः। (वि) २.नास्ति धैर्यं यस्य । धीरताशून्यः,अधीरः।
अधोंऽशुकम्	(न) अधः नीचदेशस्थम् अंशुकम् । अधर+असिः+अंशुकुम् । ‘पूर्वाधराणामसि०’ ५.३.३९। परिधानवस्त्रम्,अन्तरीयम् । ‘अन्तरीयोपसंव्यानपरिधानान्यधोंऽशुके’ अमरः।
अधोक्षजः	(पुं) अधः कृतम् अक्षजम् ऐन्द्रयिकं ज्ञानं येन, अक्षात् इन्द्रियात् जायते अक्षजं प्रत्यक्षज्ञानम् अधः ज्ञातृत्वाभावात् हीनं यस्य इति वा । इन्द्रियायोग्यः विष्णुः,कृष्णः। ‘कृष्णः कंसारातिरधोक्षजः’ अमरः। ‘निशम्य ताः शेषगवीरभिधातुमधोक्षजः’ माघः२.६८।
अधोक्षम्	(न) अधरम् अक्षं यत्र मार्गे । अधर+प्रथमार्थे असिः। अधरस्य अधादेशः। १.हविर्धानाक्षाधोमार्गः। (अ) २.शकटस्य अधः। 
अधोगतिः	(स्त्री) अधरस्मिन् अधस्तात् नरकादौ गतिः। १. अधः पतनम् । २.अधःप्रदेशे गमनम् । ‘मूलानाम् अधोगतिः’ काद०। (वि) अधः अधस्तात् गतिः यस्य । ३.नरकगामी । ‘अनपेक्षितमर्यादं नास्तिकं विप्रलुप्तकम् । अरक्षितारमत्तारं नृपं विद्यादधोगतिम् ॥’                                            मनुः ८.३९,४१। 
अधोगामी	  (वि) (अधोगामिन्)। अधः अधरस्मिन् गच्छति । अधस्+गम्लृ(गतौ)+णिनिः। ‘सुप्यजातौ णिनिः०’ ३.२.७८। १.अधोभागे गन्ता । २.नरकगामी । (स्त्री) अधोगामिनी । अधोगामिन्+ङीप् ।                    ‘ऋन्नेभ्यो ङीप्’ ४.१.५।
अधोजानु	(न) अधरं जानुनः। प्रथमार्थे असिः। १.जानुनः अधोभागः। ‘सर्वेषा वाधोजानु’ कात्या०२१.४.१८। (अ) २.जानुनः अधः।
अधोजिह्विका	(स्त्री)  अल्पा जिह्वा । जिह्वा+कन्(अल्पार्थे)+टाप् । ‘अल्पे’ ५.३.८५। अधः अधरा जिह्विका । तालुमूलस्थक्षुद्रजिह्वा(आलजिभ) ।
अधोदारु	(न) अधरं दारु । काष्ठद्वारस्य अधस्तनकाष्ठम्(गोवराट्) । 
अधोदृष्टिः	(वि) अधरस्मिन् अधः दृष्टिः अस्य । १.योगाभ्याससमये नासाग्रमात्रदर्शनयुक्तः। ‘अधोदृष्टिर्नैकृतिकः’ मनुः ४.१३९। २.अधोदर्शनयुक्तः। (स्त्री) अधः दृष्टिः । ३.अधोदर्शनम् । 
अधोऽधः	(अ) अधस्+अधस्तात् । सामीप्ये द्वित्वम् । ‘उपर्यध्यधसः सामीप्ये’ ८.१.७। अधस्तात् समीपदेशः। ‘नवानधोऽधो बृहतः पयोधरान्’ माघः१.४। 
अधोभक्तम्	(न) अधरं भक्तं यस्मात् । अधर+प्रथमार्थे असिः। ओदनभोजनान्ते पीयमानं जलम् ।
अधोभागः	(पुं) अधरः भागः। अधर+प्रथमार्थे असिः। १.अधोभागः। २.शरीरस्य निम्नावयवः। ‘पूर्वभागो गुरुः पुंसामधोभागस्तु योषिताम्’  ।
अधोभुवनम्	(न) अधः अधरं भुवनं लोकः। पाताललोकः। ‘अधोभुवनपातालबलिसद्मरसातलम्’ अमरः।
अधोमर्म	(न) (अधोमर्मन्)। अधः अधरं मर्म छिद्रम् । गुदम्,गुह्यद्वारम् । ‘पायुर्गुदं च्युतिः। अधोमर्म शकृद्द्वारम्’ हैमः।
अधोमुखः	(वि) अधः मुखं यस्य । १.अधोवदनः,अवाङ्मुखः। २.नतवदनः। ‘स्यादवाङप्यधोमुखः’ अमरः। ‘अधोमुखैरूर्ध्वमुखैश्च पत्रिभिः’ रघुः३.५७। ३.अधोमुखनक्षत्रगणः। ‘मूलाश्लेषा कृत्तिका च विशाखा भरणी तथा । मघा पूर्वात्रयं चैव अधोमुखगणः स्मृतः॥’ -ज्यो०। ४.मुद्राभेदः। (स्त्री) अधोमुखा/अधोमुखी । ५.गोजिह्वावृक्षः(अनन्तमूल) । ६.भिण्डीनकः। 
अधोलोकः	(पुं) अधः अधरः लोकः। भूमेः अधःस्थः पाताललोकः।
अधोवायुः	(पुं) अधः अधरः वायुः। अधोगामी वायुः,अपानवायुः,शर्धः,पर्दः। ‘क्षुतेऽधोवायुगमने जृम्भणे जपमुत्सृजेत्’ तन्त्रसारम्।
अध्यक्षः	(पु) अधिगतः अक्षं व्यवहारम् । १.सभानायकः। २.अधिष्ठाता,सन्निधिमात्रेण नियन्ता । ‘मयाध्यक्षेण प्रकृतिः सूयते सचराचरम्’ गीता ९.१०। ३.अधिपतिः,स्वामी । ‘यदध्यक्षेण जगतां वयमारोपितास्त्वया’ कुमा०६.१७। ४.क्षीरिकावृक्षः। ५.अधिकृतः, आयव्ययादिनिरीक्षकः। (न) अधिगतम् अक्षम् इन्द्रियम् । ६.प्रत्यक्षज्ञानम्,इन्द्रियजन्यज्ञानम् । ‘प्रत्यक्षोऽधिकृतेऽध्यक्षः’ अमरः।(वि) अध्यक्ष्णोति समन्तात् व्याप्नोति । अधि+अक्षू(व्याप्तौ)+अच् । ‘नन्दिग्रहि०’ ३.१.१३४। ७.व्यापकः। ८.प्रत्यक्षज्ञानगोचरः। (स्त्री) अधोमुखा/अधोमुखी । ९.भिण्डीनकः।  
अध्यक्षरम्	(अ) १.अक्षरेषु । विभ० अव्ययी०। २.अक्षरम् अधिकृत्य । अक्षरम् उद्दिश्य । 
अध्यग्नि	 (न) अग्निसन्निधौ विवाहादौ स्त्रीभ्यः दत्तं धनादि । ‘अध्यग्न्यध्यावाहनिकं दत्तं च प्रीतिकर्मणि । भ्रातृमातृपितृप्राप्तं षङ्विधं स्त्रीधनं स्मृतम्’ मनुः९.१९४। (अ) २.अग्नौ । विभ० अव्ययी०। ३.अग्निसमीपे । सामीप्ये अव्ययी०।
अध्यण्डा	(स्त्री) अधिकम् अण्डम् इव बीजम् अस्याः। १.अधिकबीजवती भूम्यामलकी(भुंइ आमला) । २.कपिकच्छुः(आल्कुशी) ।
अध्यधि	(अ) अधि+अधि । उपरि । ‘अध्यधिलोकम्’ सि०कौ० ।
अध्यधिक्षेपः	(पुं) अधिकः अधिक्षेपः। १.अत्यन्तनिन्दा । २.अतिशयतिरस्कारः। ‘गुरूणामध्यधिक्षेपः’ ।
अध्यधीनः	(वि) आधिक्येन अधीनः। अत्यन्तं पराधीनः,नितान्तम् अस्वतन्त्रः,गर्भदासः।
अध्ययः	(पुं) अधि+इङ्(अध्ययने),इक्(स्मरणे) वा+अच्(भावे) । ‘एरच्’ ३.३.५६। १.अध्ययनम्, शिक्षणम् । २.स्मरणम् ।
अध्ययनम्	(न) अधि+इङ्(अध्ययने)+ल्युट् । ‘ल्युट् च’ ३.३.११५। १.पठनम्,शिक्षणम् । २.गुरुमुखात् वेदादीनाम् अक्षरपाठः,षट्कर्मान्तर्गतकर्मभेदः। ‘अध्यापनमध्ययनम्’ मनुः१.८८। ‘यद्वेदाध्ययनं तथोपनिषदां सांख्यस्य योगस्य च’ मालती १.१०। 
अध्यर्धः	(वि) अधिकमर्धं यस्य । अर्धेन सहितः,सार्धः। ‘एकाधिकं हरेज्ज्येष्ठः पुत्रोऽध्यर्धं ततोऽनुजः’ मनुः९.११७। 
अध्यवसानम्	(न) अधि+अव+षो(अन्तकर्मणि)+ल्युट् । ‘ल्युट् च’ ३.३.११५। १.प्रयत्नः, परिश्रमः। २.दृढनिश्चयः। ३.आहार्याभेदनिश्चयः। ‘निगीर्याध्यवसानं तु प्रकृतस्य परेण यत्’ काव्यप्र०१०.१००।
अध्यवसायः	(पुं) अधि+अव+षो(अन्तकर्मणि)+घञ् । ‘भावे’ ३.३.१८। १.उत्साहः,कर्मसु सुकरः प्रत्ययः। ‘उत्साहोऽध्यवसायः स्यात्’ अमरः। २.प्रयत्नः। ३.निश्चयः। 
अध्यवसायी	(वि) (अध्यवसायिन्) । अध्यवसायः अस्य अस्ति । अध्यवसाय+इनिः।‘अत इनि०’ ५.२.११५। १.प्रयत्नशीलः। २.उत्साहान्वितः। ३.निश्चयवान् । (स्त्री) अध्यवसायिनी ।
अध्यवसितः	(वि) अधि+अव+षो(अन्तकर्मणि)+क्तः(कर्मणि)। ‘निष्ठा’ ३.२.१०२। १.निश्चितः। २.प्रयतितः।
अध्यवहननम्	(न) अधि उपरि अवहननम् । पूर्वावघातेन वितुषीकरणेऽपि पुनः अवघातः।
अध्यशनम्	(न) अधिकम् अशनं भोजनम् । अतिभोजनम् । अजीर्णेऽपि अधिकाशनम् । ‘अजीर्णे भुज्यते यत्तु तदध्यशनमुच्यते’ भावप्र०। 
अध्यस्तः	(वि) अधि+असु(क्षेपणे)+क्तः। ‘निष्ठा’ ३.२.१०२। १.अध्यासविषयः मिथ्याभूतः पदार्थः। ‘शुक्तौ रजतमध्यस्तम्’ । २.अध्यारोपितः। 
अध्यात्मज्ञानम्	(न) अध्यात्मं ज्ञानम् । १.आत्मादिविषयकं ज्ञानम् । २.ब्रह्मज्ञानम् । ‘अध्यात्मज्ञाननित्यत्वं तत्त्वज्ञानार्थदर्शनम्। एतज्ज्ञानमिति प्रोक्तम्’ गीता १३.११।
अध्यात्मदृक्	(स्त्री) (अध्यात्मदृश्)। अध्यात्मं दृक् । १.ब्रह्मज्ञानम् । ‘गृहीतमध्यात्मदृशा कथञ्चन’ माघः१.३३। (वि) अध्यात्मं पश्यति । अध्यत्मं+दृशिर्(प्रेक्षणे)+क्विप् । ‘अन्येभ्योऽपि दृश्यते’ ३.२.१७८। २.आत्मज्ञः,विषयत्यागेन आत्ममात्रदर्शकः।
अध्यात्मम्	(अ) अत्मानं देहम् इन्द्रियादिकं क्ष्रेत्रज्ञं ब्रह्म वा अधिकृत्य । १.आत्मनः सम्बद्धम्,आत्मविषयकम् । २.देहेन सम्बद्धम् । ३.परब्रह्मसम्बद्धम् । ‘अक्षरं ब्रह्म परमं स्वभावोऽध्यात्ममुच्यते’ गीता ८.३। 
अध्यात्मयोगः	(पुं) अध्यत्मं योगः। आत्मनम् अधिकृत्य योगः। विषयेभ्यः प्रतिसंहृत्य चेतसः आत्मनि समवधानम् । ‘अध्यात्मयोगाधिगमेन देवं मत्वा धीरो हर्षशोकौ जहाति’ ।
अध्यात्मविद्या	(स्त्री) अध्यात्मं विद्या । आत्मविद्या,ब्रह्मविद्या । ‘अध्यात्मविद्या विद्यानां वादः प्रवदतामहम्’ गीता १०.३२। 
अध्यात्मशास्त्रम्	(न) अध्यात्मं शास्त्रम् । अध्यत्मप्रतिपादिकं शास्त्रम्,आत्मस्वरूपादि प्रतिपादकग्रन्थः।
अध्यात्मरामायणम्	   (न) आत्मानम् अधिकृत्य कृतं रामस्य अयनं यत्र । वाल्मीकिप्रणीतः अध्यात्मज्ञानप्रतिपादकः प्रसङ्गतः रामचरितज्ञापकः ग्रन्थभेदः।
अध्यापकः	(वि) अध्यापयति । अधि+इङ्(अध्ययने)+णिच्+ण्वुल् । ‘ण्वुल्तृचौ’ ३.१.१३३। १.वेदाध्यनकारयिता,उपाध्यायः। ‘उपाध्यायोऽध्यापकः’ अमरः। २.उपदेशकः,पाठगुरुः।‘भृतकाध्यापको यस्तु भृतकाध्यापितस्तथा’ मनुः। (स्त्री) अध्यापिका । 
अध्यापनम्	(न)  अधि+इङ्(अध्ययने)+णिच्+ल्युट् । ‘ल्य़ुट् च’ ३.३.११५। १.पाठनम्,विद्यादानम्,षट्कर्मान्तर्गतकर्मभेदः। ‘अध्यापनमध्ययनं यजनं याजनं तथा । दानं प्रतिग्रहश्चैव षट्कर्माण्यग्रजन्मनः॥ मनुः१.८८।
अध्यापितः	(वि) अधि+इङ्(अध्ययने)+णिच्+क्तः। ‘निष्ठा’ ३.२.१०२ । पाठितः,उपदिष्टः। ‘अध्यापितस्योशनसापि नीतिम्’ कुमा०३.६।
अध्याप्यः	(वि) अध्यापयितुम् अर्हः। अधि+इङ्(अध्ययने)+णिच्+यत् । ‘अचो यत्’ ३.१.१७। १.अध्यापयितुम् अर्हः छात्रः,पाठनीयः। ‘ब्रह्माञ्जलिकृतोऽध्याप्यो लघुवासो जितेन्द्रियः’ मनुः। (अ) अध्याप्य । अधि+इङ्(अध्ययने)+णिच्+ल्यप् । ‘समासे०ल्यप्’१.३.३६।  २.उपदिश्य,पाठयित्वा । ३.अधि+आप्लृ(व्याप्तौ)+णिच्+ल्यप् । प्राप्य । 
अध्यापयिता	(वि) (अध्यापयितृ)। अधि+इङ्(अध्ययने)+णिच्+तृच् । ‘ण्वुल्तृचौ’ ३.१.१३३। अध्यापकः,पाठगुरुः,उपाध्यायः। (स्त्री) अध्यापयित्री ।
अध्यायः	(पुं) अधि+इङ्(अध्ययने)+घञ् । ‘इङश्च’ ३.३.२१ । १.अध्ययनम्, वेदाध्ययनम् ।  ‘स्वाध्यायोऽध्येतव्यः’ श्रुतिः।  २.वेदपुराणादिपरिच्छेदः,ग्रन्थसन्धिः। ‘परिच्छेदोद्घाताध्यायाङ्कसङ्गृहाः’ त्रिका०।‘अध्यायं प्राप्य विरमेन्नतु मध्ये कदाचन’ म०सू०। ३.पाठः,व्याख्यानम् ।
अध्यायी	(वि) (अध्यायिन्) । अधि+इङ्(अध्ययने)+घञ्+णिनिः। ‘सुप्यजातौ णिनिस्तच्छील्ये’ ३.२.७८। अध्ययनशीलः, पठनशीलः। (स्त्री) अध्यायिनी ।
अध्यारूढ:	(वि) अधि+आ+रुह(बीजजन्मादौ)+क्तः (कर्तरि) । ‘गत्यर्था०रुहजीर्यतिभ्यश्च’ ३.४.७२। अधि+आ+रुह(बीजजन्मादौ)+क्तः (कर्मणि)। ‘निष्ठा’ ३.२.१०२ । १.समारूढः,कृतारोहणः,आरोहणकर्ता । २.अभ्यधिकः,अतिशयः। ‘अध्यारूढं समारूढेऽभ्यधिके’ मेदिनी । ३.आक्रान्तः। ‘अतोऽध्यारूढानां पदमसुजनद्वेषजननम्’ मुद्रा० ५.१२।
अध्यारोप:	(वि) अधि+आ+रुह(बीजजन्मादौ)+णिच्+घञ् । ‘अकर्तरि च०’ ३.३.१९। १.अतस्मिन् तद्बुद्धिः,वस्तुनि अवस्त्वारोपः,मिथ्याज्ञानम् । ‘असर्पभूतायां रज्जौ सर्पारोपवत्, अजगद्रूपे ब्रह्मणि जगद्रूपारोपवत्, वस्तुनि अवस्त्वारोपः अध्यारोपः’ वे०सारः।
अध्यारोपणम्	(न) अधि+आ+रुह(बीजजन्मादौ)+णिच्+ल्युट्,हस्य पः। ‘करणाधिकरणयोश्च’ ३.३.११७। ‘रुहः पोऽन्यतरस्याम्’ ७.३.४३। १.अतिशयेन आरोपणम् । २.धान्यादेः वपनम् ।
अध्यावाप:	(पुं) ((न) अधि+आ+डुवप्(बीजसन्ताने)+घञ्। १.बीजावपनम्, अधिवपनम्, सस्यानामावाप:। २.बीजावापाधारक्षेत्रम् ।
अध्यावाहनिकम्	(न) अध्यावाहने पितृगृहात् भर्तृगृहगमनकाले लब्धं धनम् । अधि+आ+वह(प्रापणे)+ल्युट्+ठञ्(लब्धार्थे) । ‘ल्युट् च’ ३.३.११५। ‘कालाट्ठञ्’ ४.३.११। स्त्रीधनविशेषः। ‘यत्पुनर्लभते नारी नीयमाना हि पैतृकात् । अध्यावाहनिकं नाम स्त्रीधनं परिकीर्तितम् ॥’ कात्या०।  
अध्यास:	(पुं) अधि+असु(क्षेपणे)+घञ्(भावे)। ‘भावे’ ३.३.१८। १.अध्यारोपः, वस्तुनि अवस्त्वारोपः, मिथ्याज्ञानम् । ‘कोऽयमध्यासो नाम? स्मृतिरूपः परत्र पूर्वदृष्टावभासः’ शा०भा०। २.अधि उपरि आसनम् । अधि+आस(उपवेशने)+छञ् । उपवेशनम्, आसनम् । ३.दमनम्,घट्टनम् । ‘पादाध्यासे शतं दमः’ याज्ञ०२.२१७।
अध्यासनम्	(न) अधि+आस(उपवेशने)+ल्युट् । ‘करणाधिकरणयोश्च’ ३.३.११७। १.वासस्थानम् । २.आसनम् । (अ) ३.आसने । विभ० अव्ययी०। ‘अव्ययं विभक्ति०’ २.१.६। 
अध्यासित:	(वि) अधि+आस(उपवेशने)+क्तः। ‘निष्ठा’ ३.२.१०२। १.अधिष्ठितः,आश्रितः। २.आक्रान्तः। ‘अध्यासिता योगिभिरस्य नित्यम्’ याद०१८.४। (न) अधि+आस्(उपवेशने)+क्तः(भावे) । ‘नपुं० क्तः’ ३.३.११४। ३.आक्रमणम्। ‘धेन्वा तदध्यासितकातराक्ष्या’ रघुः२.५२।
अध्याहरणम्	(न)  अधि+आ+हृञ्(हरणे)+ल्युट्(भावे)। अध्याहारः,तर्कणम्,ऊहनम् ।
अध्याहार:	(पुं) अध्याह्रियते ज्ञानाय अनुसन्धीयते । अधि+आ+हृञ्(हरणे)+घञ्(भावे)। ‘भावे’ ३.३.१८। १.तर्कः,ऊहः। ‘अध्याहारस्तर्क ऊह:’ अमरः। २.आकाङ्क्षासमापकपदानुसन्धानम्,अध्याहरणम् । ३.अपूर्वोत्प्रेक्षणम् । 
अध्युषित:	(वि) अधि+वस(निवासे)+क्तः(कर्मणि)। अधिष्ठितः स्थानादिः। 
अध्युष्टः	(वि) अधि+वस्+क्तः। सार्धत्रिसङ्ख्या । ‘अवाप्य स्वां भूमिं भुजगनिभमध्युष्टवलयम्’ आनन्दलहरी ।
अध्युष्ट्रः	(वि) अधिगतम् उष्ट्रं वाहनत्वेन। १.उष्ट्रयुक्तरथः(उठगाडि)। २.उष्ट्रवाह्यप्रेङ्खा । (स्त्री) अध्युष्ट्री ।
अध्यूढः	(पु)  अधि+वह(प्रापणे)+ क्तः। १.महेश्वरः। ‘अध्यूढ ईश्वरः’ मेदिनी । (वि) अधि उपरि ऊढः आधिक्येन वृद्धिं गतः। २.अतिवृद्धियुक्तः,समृद्धः। ३.अवलम्बनत्वेन उपरिभावेन अवलम्बितः। ‘तस्मादृच्यध्यूढं साम गीयते’ छा०उ०। ४.आरोपितः।  
अध्यूढा	(स्त्री) अधि उपरि ऊढम् उद्वहनम् अस्याः। कृतसापत्नीका,कृतानेकविवाहस्य प्रथमोढा स्त्री । ‘कृतसापत्निकाध्यूढाधिविन्ना’                      अमरः।
अध्यूध्नी	(स्त्री) अधिकम् ऊधः यस्या:। ऊधस्+अनङ्+ङीष् । ‘ऊधसोऽनङ्’ ५.४.१३१। ‘बहुव्रीहेरूधसो ङीष्’ ४.१.२५। समृद्धापीना धेनुः। ‘अध्यूघ्नीं होत्रे प्रयच्छति’ श्रुतिः।
अध्येतव्यः 	(वि) अध्येतुम् अर्हः।  अधि+इङ्(अध्ययने)+तव्यत् । ‘तव्यत्तव्या०’ ३.१.९६। १.अध्ययनीयः,पठनीयः। ‘श्रोतव्यमिह शूद्रेण नाध्येतव्यं कदाचन’ स्मृतिः। २.पाठ्यः,अवश्यं पठनीयः। ‘स्वाध्यायोऽध्येतव्यः’ श्रुतिः। 
अध्येषणम्	(न) अधि+इष(आभीक्ष्ण्ये)+ल्युट् । १.प्रवर्तनम् । २.सत्कारपूर्वकम् आचार्यादेः प्रेरणम् । 
अध्येषणा	(स्त्री) अधिका एषणा प्रार्थना । अधि+इष(आभीक्ष्ण्ये)णिच्+युच् । ‘इषेरनिच्छार्थस्य’ वा०३.३.१०७। १.अधिकप्रार्थना,निवेदनम् । २.याचना,गुर्वादेः प्रार्थनया क्वचिदर्थे नियोजनम् ।               ‘याचनाऽध्येषणा सनिः’ हैमः।
अध्रिः	(वि) न+धृ(धारणे)+किः । १.अधृतः। न+धृष(प्रसहने)+ड्रिः । २.अधृष्यः। 
अध्रिगूः	(वि) अध्रि+गम्लृ(गतौ)+कू+डिच् । ऊङादेशः वा । अध्रिगुः इत्यपि । अधृतगमनः। ‘यदध्रिगावोऽध्रिगूः’ ऋक् ८.२२.११।
अध्रिजः	(वि) अध्रिम् अधृतम् अधृष्यं वा जनयति । अध्रि+जनी(प्रादुर्भावे)+ड:(अन्तर्भूतण्यर्थे) । १.अधृतजनकः। २.अधृष्यजनकः। ‘इति चिन्मन्युरध्रिजः’ ऋक् ५.७.१०। 
अध्रुवः	(वि) न ध्रुवः। १.चञ्चलः। २.अशाश्वतः,अस्थिरः। ३.अनिश्चितः। ‘यो ध्रुवाणि परित्यज्य अध्रुवाणि निषेवते । ध्रुवाणि तस्य नश्यन्ति अध्रुवं नष्टमेव हि ॥’ हितो०।  
अध्रुषः	(पु) विकृतरक्तादिजः ज्वरकारकः श्वयथुरोगभेदः। ‘शोथः स्थूलस्तोददाहप्रकाशी रक्ताज्ज्ञेयःसोऽध्रुषो रुग्ज्वराढ्यः’ सुश्रुतः। 
अध्वगः	(पुं) अध्वानं गच्छति । अध्वना पथा गच्छति वा । अध्वन्+गम्लृ(गतौ)+डः। ‘अन्तात्यन्ताध्व० डः’ ३.२.४८। १.पान्थः,पथिकः। ‘अध्वगोऽध्वन्यः पान्थः’ अमरः। ‘सन्तानकतरुच्छायासुप्तविद्याधराध्वगम्’ कुमा० ६.४६। २.उष्ट्र:। ‘स्यादुष्ट्रः कण्टकाशनः। लम्बौष्ठाध्वगवासन्तकुलनाशमरुद्विपा:’ त्रिका०। ३.सूर्यः,हरिदश्वः। ‘गगनाद्ध्वजाध्वगौ । हरिदश्वः’ हैमः। ४.खेसरः,अश्वतरः (खचर)। (स्त्री) अध्वगा । ५.गङ्गानदी । ‘अध्वगा गान्दिनी गङ्गा’ त्रिका०। (वि) पथिगामुकः। 
अध्वगत्	(पुं) अध्वानं गच्छति। अध्व+गम्लृ(गतौ)+क्विप् । ‘क्विप्च’ ३.२.७६। पथिकः,अध्वगः।  
अध्वजा	(स्त्री) अध्वनि जायते। अध्वन्+जनी(प्रादुर्भावे)+डः। ‘अन्तात्यन्ताध्व० डः’ ३.२.४८। स्वर्णपुष्पीवृक्षः,स्वर्णुलीवृक्षः(सोना) । 
अध्वत्थः	(पुं) न श्वह् चिरं तिष्ठति शाल्मलिवृक्षादिवत् अश्वत्थं जलमस्यास्ति इति वा । । ष्ठा (गतिनिवृत्तौ) + कः । "सुपिस्थः" (३.२.४) । १. स्वनामख्यातवृक्षविशेषः । बोधिद्रुमः, चमदलः, पिप्पलः, कुञ्जराशनः, अच्युतावासः, चलपत्रः, पवित्रकः, शुभदः, बोधिवृक्षः, यज्ञिकः, गजभक्षकः, श्रीमान्, क्षीरद्रुमः विप्रः, मङ्गल्यः, श्यामलः, गुह्यपुष्पः, सेव्यः, सत्यः, शुचिद्रुमः, धनुवृक्षः । ‘बोधिद्रुमश्चलदलः पिप्पलः कुञ्जराशनः । अश्वस्थे’ (अमरः) । "अश्वत्थः सर्ववृक्षाणां देवर्षीणां च नारदः" (गीता १.२६) । २. संसारवृक्षः । "ऊर्ध्वमूलमधशाखमश्वत्थं प्रारुरव्ययम्" (गीता १५.१) अश्व इव तिष्ठति । ३. अश्विनीनक्षत्रम् अश्वत्थेन अश्विनीनक्षत्रेण युक्तः कालः । ष्ठा (गतिनिवृत्तौ)+अण् +लुप् । "नक्षत्रेण युक्तः कालः" (४.१.३) । "संज्ञायां श्रवणाश्वत्थाभ्याम्" ४.१.५) । ४. अश्विनीनक्षत्रयुक्तकालः "अश्वत्थो मुईर्तः" (सि.कौ) ५. अश्वत्थफलम् । 
अध्वन्यः 	(वि) अध्वानम् अलं गच्छति,अध्वनि साधुः वा । अध्वन्+यत् । ‘अध्वनो यत्खौ’ ५.२.१६। १.पथिकः। ‘अध्वन्यः पान्थः पथिकः’ अमरः। ‘अध्वन्येन विमुक्तकण्ठमखिलां रात्रिं तथा क्रन्दितम्’ अमरुश०१३। २.पथिगमनसमर्थः।  
अध्वपतिः	(पुं) अध्वनि पतिः। १.सूर्यः। दिवा एव पथिकानां गमनात् रात्रौ च ‘न रात्रौ’ इति गमननिषेधात् सूर्यस्य तत्पालकत्वम् । ‘अध्वनामध्वपते प्रसातिर’ यजुः।(वि) २.मार्गपालकः। 
अध्वरः	(पुं) अध्वानं सन्मार्गं राति ददाति । अध्वन्+रा(आदाने)+क्तः। ‘आतोऽनुपसर्गे कः’ ३.२.३। १.यज्ञः,क्रतुः। ‘तमध्वरे विश्वजिति क्षितीशं निश्शेषविश्राणितकोशजातम्’ रघुः५.१ । २.वसुभेदः,अष्टवसुमध्ये द्वितीयः। ३.सावधानः। ‘अध्वरः सावधाने स्याद् वसुभेदे क्रतौ पुमान्’ मेदिनी। ४.आकाशम् । ५.न ध्वरति कुटिलः न भवति । न+ध्वृ+अच् । अकुटिलः। ‘इमं यज्ञमवताम्ध्वरं नः’ यजुः।
अध्वरथः	(पुं) अध्वा एव रथः गमनसाधनं यस्य । १.पथिप्रज्ञः दूतः। २.अध्वनि हितः पर्याप्तः रथः यस्य । पथिगमनोपयुक्तरथः,पारियानिकः। ‘अध्वरथः पारियानिकः’ हैमः। चक्रविशिष्टः रथस्तावत् क्रीडार्थः, देवयानार्थः, विनयार्थः, पथिगमनार्थः, गन्त्रीरथश्चेति पञ्चविधः। 
अध्वरमीमांसा	(स्त्री) अध्वरस्य यज्ञस्य कर्तव्यताज्ञानाय मीमांसा विचारः। पूर्वमीमांसाशास्त्रम्,यागाविधानविचारशास्त्रम् ।
अध्वर्युः	(पुं) अध्वरम् इच्छति । अध्वर+क्यच्+उः। ‘सुप आत्मनः क्यच्’ ३.१.८। ‘क्याच्छन्दसि’ ३.२.१७० । १.होमकारी ऋत्विक् । २.यजुर्वेदवेत्ता । ‘निर्मिमीते क्रियासङ्घैरध्वर्युर्यज्ञियं वपुः’ सायणः। ‘अध्वर्यूद्गातृहोतारः यजुःसामर्ग्विदः क्रमात्’ अमरः। ‘विवाहयज्ञे विततेऽत्र यूयमध्वर्यवः पूर्ववृता मयेति’ कुमा०७.४७।
अध्वशल्यः 	(पुं) अध्वनि शल्यमिव । १.अपामार्गः,कीशपर्णी । पथिकानां पादवस्त्रादौ शल्यवत् वेधकारकः अयम् ।
अध्वा	(पुं) (अध्वन्)। अत्ति गमनेन बलं पथिकानां नाशयति । अद(भक्षणे)+क्वनिप्+धः। ‘अदेर्धश्च’ उ० ४.११६। १.मार्गः,वर्त्मा । ‘अपि लङ्घितमध्वानं बुबुधे न बुधोपम:’ रघुः१.४७। २. काल:। ‘अध्वा कालवर्त्मनोः’ हैमः। ३.आकाशम्,वायुमण्डलम् । ४.अधिकदुरारोहः। ५.नक्षत्रमार्गः। ६.प्रयाणम् । ‘अध्वसु त्रिषु विसृष्टमैथिलः’ रघुः११.५७। ७.हिंस्रः। ८.अवस्कन्दः,आक्रमणम् । ९.संस्थानम्,मृत्युः। ‘अध्वा ना पथि संस्थाने स्यादवस्कन्दकालयोः’ मेदिनी । १०.अद्यते खण्डशः भक्ष्यते अनेन । अवयवः। ११.वेदशाखा । ‘एवं विंशत्यध्वयुक्तमृग्वेदमृषयो विदुः । सहस्राध्वा सामवेदो यजुरेकशताध्वकम्’ ।
अध्वातिः	(पुं) अध्वानम् अतति । अध्वन्+अत(सातत्यगमने)+इण् । ‘अज्यतिभ्यां च’ उ० ४.१३२ । १.पथिकः,अध्वगः। २.मेधावी ।
अध्वान्तम्	(न) न ध्वान्तम् । १.सन्ध्या । २.अध्वनः अन्तम् । मार्गसीमा ।
अध्वान्तशात्रवः	(पुं) अध्वान्तस्य मार्गसीमायाः शात्रवः शत्रुः इव । श्योनाकवृक्षः।
अध्वायनम्	(न) अध्वनि अयनं गतिः । यात्रा, प्रयाणम् । ‘अध्वायनं च ग्रहचारकर्म सौरेण मानेन सदाध्यवस्यत्’ विष्णुध०पु०।
अनः 	(पुं) अनिति अन्यते वा । अन(प्राणने)+अच् । ‘नन्दिग्रहि०’ ३.१.१३४ । प्राणवायुः,श्वासः। 
अनः	(न) (अनस्)। अनिति जीवति अनेन जीविकोपायत्वात् । अन(प्राणने)+असुन् । ‘सर्वधातुभ्योऽसुन्’ उ० ४.१९० । १.अन्नम् ।  २.अनति चीत्करोति । अन(प्राणने)+असुन् । शकटम् ।   ‘मनसा न बकं लिलेह रात्र्यामनसा धारितमन्नराशिमेव’ चम्पूभा०२.४७।  ३.जन्म । ४.जलम्,सलिलम् । ‘अनोऽन्ने शकटे सान्त ओदने सलिलेऽपि च’ नाना०सं०।(स्त्री) ५.जनकः,जननी । 
अनकः	(वि) अन(प्राणने)+अच्+कन्(कुत्सायाम्) । ‘कुत्सिते’ ५.३.७४। १.नीचः,अधमः। 
अनंशः	(वि) नास्ति अंशः दायग्रहणाधिकारः अस्य । १.अंशानधिकारी, दायग्रहणानर्हः क्लीबादिः। ‘अनंशौ क्लीबपतितौ जात्यन्धबधिरौ तथा । उन्मत्तजडमूकाश्च ये च केचिन्निरिन्द्रियाः’ मनुः९.२०१। २.नास्ति अंशः अवयवः अस्य । निरवयवः, अवयवहीनः। ३.आकाशम् । ४.परमेश्वरः।
अनंशुमत्फला	(स्त्री) न अंशुमत् मोचान्तर्वर्तितया सूर्यकिरणशून्यं फलं यस्याः। कदली । 
अनक्षः	(वि) नास्ति अक्षं चक्रं नेत्रादिकम् इन्द्रियं वा यस्य । १.इन्द्रियरहितः। २.चक्ररहितः। ३.नास्ति अक्षि यस्य । न+अक्षि+षच् । ‘बहुव्रीहौ सक्थ्यक्ष्णोः स्वाङ्गात् षच्’ ५.४.११३ । नेत्ररहितः,अन्धः। (स्त्री) अनक्षी । 
अनक्षरम्	(न) अप्रशस्तानि अक्षराणि यत्र । १.अवाच्यम्,निन्दावचनम्(गाली) । ‘अनक्षरमवाच्यं स्यात्’ अमरः। २.सद्गुणाक्षेपकं दोषोद्धोषकवाक्यम् । (वि) न सन्ति अक्षराणि ज्ञेयत्वेन अस्य । ३.अक्षरज्ञानशून्यः मूर्खः। ४.वचनहीनः,मूकः। (क्रि०वि०) ४.शब्दं विना । ‘आनन्दयित्री परिणेतुरासीदनक्षरव्यञ्जितदोहदेन’ रघुः१४.१६।
अनक्षि	(न) अप्रशस्तं मन्दम् अक्षि । मन्दनेत्रम्,दर्शनायोग्यं नेत्रम् । 
अनगारः	(पुं) नास्ति अगारं यस्य । १.यतिः,संन्यासी । (वि) २.गृहशून्यः। 
अनागारः	(वि) नास्ति आगारं गृहं यस्य । १.गृहशून्यः,अनिकेतनः। २.गृहस्थाश्रमशून्यः। (पुं) ३.ऋषिः,मुनिः। ‘अनागार ऋषिर्मुनिः’ हैमः। ४.प्रव्रजितः संन्यास्यादिः।
अनग्नः	(वि) न नग्नः। अदिगम्बरः,आच्छादनवान् । ‘यह्वोनवसना अनग्नाः’ ऋक्३.१.६। 
अनग्निः	(पुं) नास्ति अग्निः श्रौतः स्मार्तः वा यस्य । १.संन्यासी,प्रव्राजितः,यतिः। २.श्रौतस्मार्तकर्महीनः अनाहिताग्निः गृहस्थः। ‘अनग्निरनिकेतः स्यान्मुनिर्मूलफलाशनः’ मनुः६.१५। ३.ब्रह्मचारी । ४.विधुरः,वैदिकाग्निरहितः। ५.अग्निरहितः यज्ञः। (वि) ६.जठराग्निरहितः,अजीर्णरोगी । ७.न अग्निः। अग्निभिन्नः। ‘अनग्नाविव शुष्कैधो न तज्ज्वलति कर्हिचित्’ स्मृतिः। 
अनग्निदग्धः	(वि) न अग्निना दग्धः। १.श्मशानकर्मणि अग्निसंस्कारहीनः। ‘ये अग्निदग्धा ये अनग्निदग्धा मध्ये दिवः’ ऋक्१०.१५२.४। २.विप्राणां पितृभेदः। ‘अग्निदग्धानग्निदग्धान् काव्यान् बर्हिषदस्तथा । अग्निष्वात्तांश्च सौम्यांश्च विप्राणामेव निर्दिशेत्’ मनुः३.१९९।
अनघः	(पु) नास्ति अघं पापं दुःखं व्यसनं कालुष्यं वा यस्य । १.शिवः, ईश्वरः। २.विष्णुः। ‘अनघो विजयो जेता’ वि०स०। ३.शुक्लसर्षपः। (वि) ४.पापरहितः,अपापः,निरपराधः। ‘यस्य ज्ञानदयासिन्धोरघादस्यानघा गुणाः’ अमरः१.१। ५.दुःखरहितः। ‘अनघस्वागतस्मितम्’ याद०१.७५। ६.दोषरहितः,शुद्धः। ‘अवैमि चैनामनघेति किन्तु’ रघुः१४.४०। ७.व्यसनरहितः। ८.अघातः,सुरक्षितः। ‘कच्चिन्मृगीणामनघा प्रसूतिः’ रघुः५.७। ९.निर्मलः,स्वच्छः। १०.मनोज्ञः। ‘अखण्डं पुण्यानां फलमिव च तद्रूपमनघम्’ शाकु०२.११। ११.पवित्रः, निष्कलङ्कः। ‘अनघो निर्मलापापमनोज्ञेष्वभिधेयवत्’ मेदिनी ।  
अनङ्कुशः	(वि) न विद्यते अङ्कुशः यस्य । १.उद्दण्डः, उच्छृङ्खलः। २.स्वच्छन्दः, अनियम्यः।
अनङ्गः	(पुं) नास्ति अङ्गम् आकारः अवयवः वा यस्य । १.मदनः,कामदेवः। ‘तां वीक्ष्य लीलाचतुरामनङ्गः’ कुमा०१.४७। (वि)  २.अङ्गरहितः, अशरीरः, आकृतिहीनः। ‘अनङ्गः कथमक्षता रतिः’ कुमा०४.९। (न) ३.आकाशम् । ४.चित्तम्,मनः। ‘अनङ्गो मदनेऽनङ्गमाकाशमनसोरपि’ मेदिनी । ५.न अङ्गम् उपकरणम् । अङ्गभिन्नम्,उपकरणभिन्नम् ।
अनङ्गकम्	(न) नास्ति अङ्गम् आकारः यस्य । अनङ्ग+कन् (स्वार्थे) । ‘न सामिवचने’ ५.४.५ । चित्तम्,मनः।
अनङ्गक्रीडा	(स्त्री) अनङ्गेन क्रीडा । १.कामलीला,सुरतम् । २.मात्रावृत्तभेदः। ‘अष्टावर्द्धे गा द्‍व्यभ्यस्ता यस्याः सानङ्गक्रीडा’ वृत्तर०।
अनङ्गदः	(वि) नास्ति अङ्गदः यस्य । १.अङ्गदरहितः, भुजालङ्कारहीनः। २.अनङ्गम् अनङ्गविकारं ददाति । अनङ्ग+डु दाञ्(दाने)+ कः। ‘आतोऽनुपसर्गे कः’ ३.२.३। कामविकारस्य जनयिता । ‘दर्शने  दौहृदार्तौ च द्वयोरासीदनङ्गदा’ चम्पूभा०३.४०।
अनङ्गलेखः	(पुं) अनङ्गव्यञ्जकः लेखः। १.कामव्यञ्जकलेखः,प्रेमपत्रम् । ‘अनङ्गलेखक्रिययोपयोगम्’ कुमा०१.७।
अनङ्गशत्रुः	(पुं) अनङ्गस्य शत्रुः। कामशत्रुः,शिवः।
अनङ्गशेखरः	(पुं) क्रमेण लघुगुरुनिवेशवान् दण्डकभेदः,छ्न्दोभेदः। ‘लघुर्गुरुः क्रमेण यत्र बध्यते सुधीभिरिच्छया स दण्डकस्त्वनङ्गशेखरः स्मृतः।’ छन्दो०।
अनङ्गासुहृत्	(पुं) अनङ्गस्य कामस्य असुहृत् शत्रुः। शिवः। ‘पुरानङ्गकालान्धकमखासुहृत्’ हैमः।
अनच्छः	(वि) भिन्नः अच्छात् । न अच्छः।  नलोपः नुडागमश्च । ‘नलोपो नञः’ ६.३.७३। ‘तस्मान्नुडचि’ ६.३.७४। १.अनिर्मलः,कलुषः। आविलः,अप्रसन्नः। ‘कलुषोऽनच्छ आविलः’ अमरः। 
अनञ्जनः	 (पुं) नास्ति अञ्जनं दोषः यस्य । १.विष्णुः। (न) नास्ति अञ्जनं स्वमूर्तिप्रकाशनं यस्य । २.आकाशम् । ३.परब्रह्म । (वि) ४.निःसम्बन्धः। ५.दोषरहितः। ६.अञ्जनरहितः, कज्जलशून्यः। ‘नेत्रे दूरमनञ्जने’ सा०द०२.१४।
अनडुज्जिह्वा	(स्त्री) अनडुहः वृषभस्य जिह्वा इव जिह्वा पत्रं यस्याः। गोजिह्वावृक्षः। 
अनडुही/अनड्वाही	 (स्त्री)  अनडुह्+ङीष्,पक्षे आम् । ‘षिद्गौरादिभ्यश्च’ ४.१.४१। स्त्रीगवी,धेनुः। ‘गौः सौरमेयी,अनड्वाह्यनडुह्युषा’ हैमः।
अनड्वान्	(पुं) (अनडुह्)। अनः शकटं वहति । १.गौः, वृषभः। ‘अनड्वान् सौरभेयो गौः’ अमरः। ‘अजमेषावनड्वाहं खरं हत्वैकहायनम्’ मनुः११.१३६। २.वृषभराशिः। (स्त्री) अनडुही,अनड्वाही । ३.स्त्रीगवी,धेनुः। 
अनणुः	(पुं) न अणुः। १.स्थूलधान्यम् । ‘अनणुषु दशमांशोऽणुष्वथैकादशांशः’ लीला०। (वि) २.अणुभिन्नः,स्थूलः।  
अनतिक्रमणीयः	(वि) न अतिक्रमणीयः। अनुल्लङ्घनीयः। ‘अनतिक्रमणीयात्ते शासनात् सुरनायक’ कुमा०१०.६।
अनतिक्रमः	(पु) न अतिक्रमः। अतिक्रमाभावः।
अनतिचिरः	(वि) न अतिचिरः। तात्कालिकः। ‘अनतिचिरोज्झितस्य जलदेन’ माघः४.४१।
अनतिरिक्तः	(वि) न अतिरिक्तः। १.भिन्नाभावः,अभिन्नः। २.अनधिकः। ३.स्वानधिकरणवृत्तिभिन्नः -न्या०। ‘अनतिरिक्तवृत्तित्वम् अवच्छेदकत्वम्’ गदा०। 
अनतिलङ्घनम्	(न) न अतिलङ्घनम् । अनुल्लङ्घनम् ।
अनतिलङ्घनीयः	(वि) न अतिलङ्घितुम् अर्हः। न+अति+लघि(गतौ)+अनीयर् । ‘अर्हे कृत्यतृचश्च’ ३.३.१६९ । उल्लङ्घनानर्हः। २.न अतिलङ्घ्यते । न+लघि(गतौ)+ अनीयर् । ‘तव्यत्तव्यानीयरः’ ३.१.९६। अनुल्लङ्घनीयः।
अनतिविलम्बिता	(स्त्री) न अतिविलम्बिता । १.अधिकविलम्बाभावः। २.पञ्चत्रिंशद्वाग्गुणेषु भेदः। ‘अद्भुतत्वं तथाऽनतिविलम्बिता’ हैमः। 
अनद्धा	(अ)  न अद्धा । १.अनिश्चयः। ‘अनद्धा वैतद्यदिमाँल्लोकान्’ श्रुतिः। (वि) न नद्धः। २.अप्रतिबद्धः। <br><br>  (पु) न अद्धा स्वकार्ये निश्चयः यस्य तादृशः पुरुषः। देवपितृकार्यविमुखः। ‘अनद्धापुरुषमीक्षते’ कात्या०१६.३.१३।
अनद्यः	(पुं) न अद्यः। १.गौरसर्षपः। (वि) २. अभक्ष्यः। 
अनद्यतनः	(पुं) न अद्यतनः। ‘अतीताया रात्रेः पश्चार्धेनागामिन्याः पूर्वार्धेन च सहितो दिवसोऽद्यतनः’ सि०कौ०। अद्यतनभिन्नभूतभविष्यत्कालः। ‘अनद्यतने लङ्,’ पा०३.२.१११। (वि) अद्यतनभिन्नकालवृत्तिः। (स्त्री) अनद्यतनी ।
अनधिकारः	(पुं) न अधिकारः। १.अधिकाराभावः। (वि) न विद्यते अधिकारः यस्य । २.अधिकारशून्यः।
अनधिकारचर्चा	(स्त्री) अनधिकारस्य चर्चा चिन्ता । अधिकाररहिते विषये चिन्ता । 
अनधिकारी	(वि) (अनधिकारिन्)। न अधिकारी । अधिकारिभिन्नः,अधिकारशून्यः। (स्त्री) अनधिकारिणी ।
अनधिकृतः	(वि) न अधिकृतः। अधिकृतभिन्नः,अधिकाररहितः।
अनधिगतः	(वि) न अधिगतः। १.अनवगतः,अज्ञातः। ‘अरे विद्वन्मन्या ह्यनधिगतवेदार्थविभवाः’ भगवद्वाक्यम् । २.प्राप्तभिन्नः,अप्राप्तः। ३.गतभिन्नः।
अनधिष्ठितः	(वि) न अधिष्ठितः। अधिष्ठितभिन्नः,अनाश्रितः।
अनधीनः	(वि) न अधीनः परस्य । स्वाधीनः,स्वतन्त्रः।
अनधीनकः	(पुं) न अधीनः। अनधीन+कन्(स्वार्थे) । ‘न सामिवचने’ ५.४.५। कौटतक्षः,कुट्यां वसन् न कस्यचित् अधीनः त्वष्टा । ‘कौटतक्षोऽनधीनकः’ अमरः।
अनध्यक्षः	(वि) अक्षम् इन्द्रियम् अधिगतः अध्यक्षः। न अध्यक्षः। १.अप्रत्यक्षः,अगोचरः। २.स्वामिरहितः,अध्यक्षरहितः। (न) न अध्यक्षम् । ३.अप्रत्यक्षम्,प्रत्यक्षाभावः। ‘मनोऽपि न तथा ज्ञानाद्यनध्यक्षं तदा भवेत्’ कारिका०१.४९। 
अनध्ययनम्	(न) न अध्ययनम् । अध्ययनाभावः,अध्ययनविरामः।
अनध्यायः	(पुं) न अध्यायः। १.अनध्ययनम्,अध्ययनाभावः। ‘अष्टकासु च सङ्क्रान्तौ शयने बोधने हरेः । अनध्यायं प्रकुर्वीत तथा सोपपदासु च ॥’ गौतमः। २.न अधीयते अस्मिन् काले । अधि+इङ्(अध्ययने)+घञ्(अधि०) । ‘अध्यायन्यायोद्यावसंहाराश्च’ ३.३.१२२ । अनध्ययनकालः,अध्ययनविरामकालः। ‘अनध्यायेष्वध्ययनं वर्जयेच्च प्रयत्नतः’ शंखस्मृ०३.४। ‘पक्षद्वये चतुर्दश्योरष्टमीद्वितये तथा । पक्षादावपि पक्षान्ते बह्म नाधीयते नरैः ॥ अष्टमी हन्त्युपाध्यायं शिष्यं हन्ति चतुर्दशी । अमावास्योभयं हन्ति प्रतिपत् पाठमात्रतः॥’ बृहन्मनुः। 
अननम्	(न) अन(प्राणने)+ल्युट् (भावे) । ‘ल्युट् च’ ३.३.११५ । १.जीवनम्, श्वसनम् । २.गतिः। ‘प्रागननवान् प्राणः’ वे०सा०।
अननुगतः	(वि) न अनुगतः। १.अनुगतभिन्नः,असाधारणधर्मः तत्तद्व्यक्तित्वादिः। अनुगतश्च तुल्याकारप्रतीतिप्रयोजकः धर्मभेदः, यथा घटः इति बुद्धौ घटत्वधर्मः तद्भिन्नः अननुगतः। २.अनधीनः,अस्वतन्त्रः। ३.अपश्चाद्गतः,अननुसृतः।
अननुगमः	(पुं) न अनुगमः तुल्यप्रतीतिप्रयोजकधर्मानुसरणम् । अनुगमाभावः,साधारणधर्माभावः।
अननुभावुकः	(वि) न अनुभावुकः ग्रहणसमर्थः। न+अनु+भू(सत्तायाम्)+उकञ् । ‘लषपतस्थाभू०उकञ्’ ३.२.१५४। ग्रहणधारणासमर्थः,ज्ञातुम् अशक्तः।
अननुभावुकता	(स्त्री) न अनुभावुकता । अननुभावकस्य भावः। अननुभावुक+तल् । ‘तस्य भावस्त्वतलौ’ ५.१.११९ । अननुभावुकत्वम्,ग्रहणधारणासामर्थ्यम्,ग्रहणधारणशक्तिरहितत्वम् । 
अनन्तः	(पुं) नास्ति अन्तः गुणानां यस्य । १.विष्णुः। ‘गन्धर्वाप्सरसः सिद्धाः किन्नरोरगचारणाः । नान्तं गुणानां जानन्ति तेनानन्तोऽयमुच्यते ॥’ विष्णुपु०। २.आदिशेषः,शेषनगः। ३.शेषावतारः बलदेवः। ४.सिन्दुवारवृक्षः। ५.जिनभेदः,तीर्थकृद्भेदः। ६.मेघः। (न) अन्तः परिच्छेदः देशतः कालतः वस्तुतश्च नास्ति यस्य । ७.परब्रह्म । ‘सत्यं ज्ञानमनन्तं ब्रह्म’  तै.उ० २.१ । ८.खम्,आकाशम् । ९.अभ्रकम् (वि)नास्ति अन्तः सीमा विनाशः वा यस्य। अन्तरहितः,निरवधिः,अक्षयः। ‘अनन्तं खे निरवधावनन्तस्तीर्थकृद्भिदि । विष्णौ शेषेऽपि’ हैमः। ‘अनन्तेनाप्यनेहसा’ याद०१६.११४। १०.समस्तः। ११.इयत्ताशून्यः,असीमः। ‘अनन्तरत्नप्रभवस्य यस्य हिमं न सौभाग्यविलोपि जातम्’ कुमा०१.३। 
अनन्तचतुर्दशी	(स्त्री) अनन्तस्य  विष्णोः आराधनार्था चतुर्दशी । भाद्रपदशुक्लचतुर्दशी ।
अनन्तजित्	(पुं) अनन्तानि असङ्ख्यातानि भूतानि युद्धक्रीडादिषु सर्वत्र अचिन्त्यशक्तितया जयति । अनन्त+जि(जये)+क्विप् । ‘सत्सूद्विष०’ ३.२.६१। १.विष्णुः। ‘सहस्रजिदनन्तजित्’ वि०स०। २.जिनभेदः। ‘अनन्तजिदनन्तः’ हैमः। 
अनन्तता	(स्त्री) अनन्तस्य भावः। अनन्त+तल् । ‘तस्य भावस्त्वतलौ’ ५.१.११९। अन्तराहित्यम्,असमाप्तिः।
अनन्ततीर्थकृत्	(पु) अनन्तानि असङ्ख्यानि तीर्थानि शास्त्राणि कृतवान् । अनन्त+कृ+क्विप् । अनन्ततीर्थङ्करः जिनः।
अनन्ततृतीया	(स्त्री) अनन्तस्य तृतीया । वैशाखभाद्रपदमार्गशीर्षान्यतममासीयशुक्लतृतीया । ‘नभस्येवाथ वैशाखे मार्गशीर्षेऽथवा पुनः। शुक्लपक्षतृतीयायाम्०॥ उक्तानन्ततृतीयैषा स्तुतानन्तफलप्रदा’ पद्मपु०। 
अनन्तदृष्टिः	(पुं) अनन्ताः दृष्टयः नेत्राणि यस्य । १.इन्द्रः। २.शिवः।
अनन्तदेवः	(पुं) अनन्ते शेषनागे दीव्यति । अनन्त+दिवु(क्रीडा)+ अच् । ‘नन्दिग्रहि०’ ३.१.१३४ । १.शेषशयनः विष्णुः| २.अनन्तः देवः इव । शेषनागः।
अनन्तमूलः	(पुं) अनन्तानि मूलानि यस्य । मूलप्रधानः अनन्तवृक्षः। 
अनन्तरः	 (वि) नास्ति अन्तरं व्यवधानं यत्र । १.व्यवधानरहितः, अनवकाशः, अव्यवहितः। व्यवधानं च द्विविधम् - दैशिकं कालिकं च । कालिकम् अपि पूर्वोत्तरकालकृतभेदात् द्विविधम् । दैशिकव्यवधानरहितः ‘एष ब्रह्मर्षिदेशो वै ब्रह्मावर्तादनन्तरः’ मनुः२.१९। पूर्वकालिकव्यवधानरहितः ‘अनन्तोदीरितलक्ष्मभाजाम्’ वृत्तर०। उत्तरकालिकव्यवधानरहितः‘तदिदं क्रियतामनन्तरं भवता बन्धुजनप्रयोजनम्’ कुमा०४.३२। २.समीपदेशस्थः,सन्निहितः,संसक्तः। ‘अव्यवहितेऽनन्तरं संसक्तम्’ हैमः। ‘अभिभूय हरत्यनन्तरः शिथिलं कूलमिवापगारयः’ किरा०२.५३। ३.न अन्तरं भिन्नजातीयं किञ्चित् यस्य । चिदेकरसः परमात्मा । न अन्तरं छिद्रं यस्य । ४.छिद्रशून्यः। (क्रि.वि.) नास्ति अन्तरं यथा स्यात् तथा । ५.अव्यवहितकाले,पश्चात् । ‘पुराणपत्रापगमादनन्तरम्’ रघुः३.७।
अनन्तरजः	(पुं) अनन्तरस्यां, अनन्तरवर्णायां जायते । अनन्तर+जनी(प्रादुर्भावे)+डः। ‘सप्तम्यां जनेर्डः’ ३.२.९७। १.अनन्तरं जातः,क्रमोढायां जातः पुत्रादिः। ब्राह्मणस्य क्षत्रियायां वैश्यायां वा जातः, क्षत्रियस्य वैश्यायां जातः। २.अनन्तरे जातः । ज्येष्ठः कनिष्ठः वा सहोदरः। (स्त्री) अनन्तरजा । ३.ज्येष्ठा कनिष्ठा वा स्वसा सहोदरी । ‘अनुष्ठितानन्तरजाविवाहः’ रघुः ७.३२। 
अनन्तरयः	(पुं) अन्तरयति दूरीकरोति । अन्तरयः। अन्तर+णिः(कृत्यर्थे)+अच्(भावे) । दूरीकरणम् । न अन्तरयः। अदूरीकरणम्,अपरित्यागः।‘यदुक्थो यज्ञक्रतोरनन्तरयाय’ ऋक् ४.१.६।             
अनन्तरायः 	(वि) नास्ति अन्तरायः प्रतिबन्धः यस्य । प्रतिबन्धकरहितः,निर्विघ्नः। ‘ता एता नवानन्तरायमन्वाह’ बृ०उ०।
अनन्तरीयः	(वि) अनन्तरे भवः । अनन्तर+छः। ‘गहादिभ्यश्च’ ४.२.१३८। १.वंशक्रमे अनन्तरजातः। २.उत्तरकालसम्बद्धः।
अनन्तरूपः	(पुं) अनन्तानि रूपाणि यस्य । १.परमेश्वरः,विष्णुः। ‘अनन्तरूपोऽनन्तश्रीः’ वि०स०। (वि) २.अनन्तरूपविशिष्टः। 
अनन्तर्गर्भी	(पुं) (अनन्तर्गर्भिन्) । अन्तर्गर्भः अस्य अस्ति । अन्तर्गर्भ+इनिः। न अन्तर्गर्भी । १.अन्तर्गर्भशून्यः पवित्रार्थः कुशः। ‘अनन्तर्गर्भिणं साग्रं कौशं द्विलमेव च’ आ०तत्त्वे छन्दो०प०।
अनन्तविजयः	(पुं) अनन्तान् विजयते अनेन ध्वनिद्वारा । युधिष्ठिरस्य शङ्खः। ‘अनन्तविजयं राजा कुन्तीपुत्रो युधष्ठिरः’ गीता १.१६।
अनन्तवीर्यः	(पुं) अनन्तम् असीमं वीर्यं तेजः यस्य । त्रयोविंशः तीर्थङ्करजिनः। ‘अनन्तवीर्यश्च भद्रकृत्’ हैमः।
अनन्तव्रतम्	(न) अनन्तस्य अनन्तदेवस्य व्रतम् । १.भाद्रशुक्लचतुर्दश्यां कर्तव्यं व्रतम् । ‘अनन्तव्रतमेतध्दि सर्वपापहरं शुभम् ।’ ‘ तथा शुक्लचतुर्दश्यां मासि भाद्रपदे भवेत् ।’ भविष्यपु०। 
अनन्तशक्तिः	(पुं) अनन्ता अपरिच्छेद्या शक्तिः यस्य । परमेश्वरः। ‘परास्य शक्तिः विविधैव श्रूयते’ श्रुतिः।
अनन्तशयनः 	(पुं) अनन्तः शयनं यस्य । १.शेषशायी विष्णुः। (न) २.अनन्तः शेते अत्र । शीङ्(स्वप्ने)+ल्युट् । ‘करणाधिकरणयोश्च’ ३.३.११७ । ३.श्रीरङ्गपत्तनम् । ४.तिरुपतिः। ५.गोविन्दराजपत्तनम् । ६.तिरुवाङ्कूरुक्षेत्रम् । 
अनन्तशीर्षः	(पुं) अनन्तानि बहूनि शीर्षाणि यस्य । १.विष्णुः। २.वासुकिः। (स्त्री) ३.वासुकिपत्नी ।
अनन्तश्रीः	(पुं) अनन्ता अपरिमिता श्रीः परा शक्तिः यस्य । परमेश्वरः,विष्णुः। ‘अनन्तरूपोऽनन्तश्रीः’ वि०स०।
अनन्ता	(स्त्री) नास्ति अन्तः अस्याः। १.पार्वती । २.अनन्तः शेषः धारकः अस्याः। भूः,विश्वम्भरा । ३.शारिबा । ४.दूर्वा । ५.पिप्पली । ६.दुरालभा,तीटकसन्धिः। ७.हरीतकी । ८.गुडूची । ९.गोपवल्ली । १०.आमलकी। ११.पूर्णिमातिथिः।१२.यवाषः। १३.श्वेतदूर्वा। १४.अग्निशिखावृक्षः। १५.विशल्या,अनन्तमूलम् । १६.लाङ्गली । १७.हैमवती । १८.श्यामालता । १९.कणा ।‘अनन्ता तु गुडूची भूर्दुरालभा । विशल्या लाङ्गली दूर्वा शारिवा हैमवत्यपि’  हैमः। ‘अनन्ता च विशल्यायां शारिवादूर्वयोरपि । कणादुरालभापत्यापार्वत्यामलकीषु च । विश्वम्भरागुडूच्योः स्यात्’  मेदिनी । ‘अनन्ता पूर्णिमा दूर्वा यवाषः’ वैज० ।
अनन्तात्मा	(पु) अनन्तः देशतः कालतः वस्तुतः च अपरिच्छिन्नस्वरूपः आत्मा अस्य । नारायणः।
अनन्त्यः	(वि) न अन्त्यं यस्य । १.अन्त्यरहितः। २.नाशरहितः, नित्यः। (न) अनन्तस्य इदम् । अनन्त+यत् । ३.हिरण्यगर्भपदम् ।
अनन्दः	(वि) न नन्दयति । न+टु नदि(समृध्दौ)+णिच्+अच् । ‘नन्दिग्रहि०’ ३.१.१३४। आनन्दरहितः। ‘अनन्दा नाम ते लोकाः’ कठः १.२ ।  
अनन्यः	(पुं) नास्ति अन्यत् यस्मात् । १.विष्णुः,परमात्मा । (वि) न अन्यः। २.अन्यभिन्नः,स्वः,स्वयम् । ‘अनन्यरतिरासीनः’ मनुः६.४९। ३.अभिन्नः,अविनाभूतः। ‘अनन्या राघवेणाहं भास्करेण प्रभा यथा ।’  रामा०। ४.नास्ति अन्यः यस्य । अद्वितीयः,एकाकी । ५.नास्ति अन्यः उपास्यः विषयः वा यस्य । अन्याननुपासकः।  ‘अनन्याश्चिन्तयन्तो माम्’ गीता ९.२२। ६.अनन्यविषयः,अन्यविषयरहितः। ‘पुरुषः स परः पार्थ भक्त्या लभ्यस्त्वनन्यया’ गीता ८.२२। 
अनन्यगतिः 	(स्त्री) अनन्या गतिः। १.अभिन्नगतिः। (वि) नास्ति अन्या गतिः यस्य । २.गत्यन्तररहितः,एकाश्रयः।
अनन्यगतिकः	(वि) नास्ति अन्या गतिः यस्य । अनन्यगति+कप् । ‘शेषद्विभाषा’ ५.४.१५४ । गत्यन्तररहितः, तन्मात्राश्रयः, उपायान्तररहितः। ‘अनन्यगतिके जने विगतपातके चातके । यथारुचि तथा कुरु प्रिय तथापि नान्यं भजे ॥’ उद्भटः। 
अनन्यचित्तः	(वि) नास्ति अन्यत्र चित्तं यस्य । एकाग्रचित्तः,तदेकमनाः।
अनन्यचेताः	(वि) (अनन्यचेतस्)। नास्ति अन्यत्र चेतः यस्य । एकग्रचित्तयुक्तः,तदेकचित्तः।‘अनन्यचेताः सततं यो मां स्मरति नित्यशः’ गीता ८.१४। 
अनन्यजः	(पुं) नास्ति अन्यः यस्मात् । अनन्यतः विष्णोः जातः। अनन्य+जनी(प्रादुर्भावे)+डः। ‘पञ्चम्यामजातौ’ ३.२.९८। १.कामदेवः,कुसुमेषुः। ‘कुसुमेषुरनन्यजः’ अमरः। (वि) २.अनन्यभवः,अनन्यजातः।
अनन्यदृष्टिः 	(वि) नास्ति अन्यत्र दृष्टिः यस्य । एकाग्रदृष्टिः,एकत्रैव निहितदृष्टिः। ‘अनन्यदृष्टिः सवितारमैक्षत’ कुमा०५.२०। 
अनन्यदेवः	(पुं) न अन्यः यस्मात् सर्वात्मकत्वात् तादृशः देवः। विष्णुः।
अनन्यपरायणः	(वि) नास्ति अन्यत् परायणम् आश्रयः यस्य । अन्यत्र अनासक्तः, एकनिष्ठः। ‘इदमनन्यपरायणमन्यथा हृदयसन्निहिते हृदयं मम’ शाकु०३.१८।
अनन्यपूर्वा	(स्त्री) न अन्यः पूर्वः यस्याः। अन्येन अनुपभुक्ता । ‘तथाप्यनन्यपूर्वेव तस्मिन्नासीद्वसुन्धरा’ रघुः४.७।
अनन्यभवः	(वि) अन्यस्य न भवति । १.अन्यस्य असाध्यः। २.अन्यस्मात् न भवति । अनन्यजातः।
अनन्यभाक्	(वि) (अनन्यभाज्) । न अन्यम् अन्यां वा भजते । अनन्य+भज(सेवायाम्)+ ण्विः। ‘भजो ण्विः’ ३.२.६२। अपरस्य सेवनाकारी,एकमात्रसेवी । ‘अनन्यभाजं पतिमाप्नुहीति’ कुमा०३.६३।
अनन्यभावः	(वि) न विद्यते अन्यस्मिन् भावः यस्य । १.एकान्तभक्तः। (पु) न अन्यस्मिन् भावः। २.एकन्तभक्तिः।
अनन्यमनाः	(वि) (अनन्यमनस्) । नास्ति अन्यत्र मनः यस्य । एकाग्रचित्तः। ‘भजन्त्यनन्यमनसो ज्ञात्वा भादिमव्ययम्’ गीता ९.१३। 
अनन्यमानसः 	(वि) नास्ति अन्यत्र मानसं यस्य । एकाग्रचित्तः। ‘विचिन्तयन्ती यमनन्यमानसा’ शाकु०४.१।
अनन्यलभ्यः 	(वि) न अन्येषु लभ्यः। १.अपरत्र अप्राप्यः । ‘अनन्यलभ्यां लभते स्म तृप्तिम्’ याद०१३.४। २.न अन्येन उपायेन लभ्यः। उपायान्तरेण अप्राप्यः। ‘अनन्यलभ्यः शब्दार्थः’ । ३.न अन्यैः लभ्यः। अपरैः अप्राप्यः। ‘अनन्यलभ्यामलभन्त पौराः’ याद०१३.६५। 
अनन्यविषयः 	(वि) न अन्यः विषयः यस्य । १.अपरविषयासम्बधी । २.न अन्यस्य विषयः।  अपरविषयसम्बन्धरहितः,स्वसम्बध्दविषयः।
अनन्यवृत्तिः 	(वि) न अन्या वृत्तिः जीवनोपायः यस्य । १.एकमात्रजीवनः । २.न अन्या विभिन्ना, एकरूपा वृत्तिः मनोवृत्तिः यस्य । एकमात्रविषयकचित्तः,एकाग्रः। ‘एकतानोऽनन्यवृत्तिरेकाग्रैकायनावपि’ अमरः।
अनन्यशासनः	(वि) नास्ति अन्यस्य शासनं यत्र । अन्यशासनरहितः। ‘अनन्यशासनामुर्वीं शशासैकपुरीमिव’ रघुः१.३०।
अनन्यसदृशः	(वि) न अन्यस्य अन्यधर्मस्य सदृशः। अनुपमः,असाधारणः। (स्त्री) अनन्यसदृशी ।
अनन्यसाधारणः	(वि) न अन्यस्य अन्यधर्मस्य साधारणः सदृशः। १.अनुपमः,इतरासमानः। ‘पुंसामनन्यसाधारणमेव कर्म’ कुमा०३.१९। (स्त्री) अनन्यसाधारणी ।
अनन्यसामान्यः	(वि) न अन्यस्य अन्यधर्मस्य समान्यः सदृशः। अनुपमः, असाधारणः। ‘अनन्यनारीसामान्यो दासस्त्वस्याः पुरूरवाः’ विक्रमो०३.१८।
अनन्यहृदयः	(वि) नास्ति अन्यत्र हृदयं यस्य । एकाग्रचित्तः,तदेकचित्तः।
अनन्वयः 	(वि) नास्ति अन्वयो यत्र । १.परस्परान्वयशून्यः,सम्बन्धरहितः। (पुं) २.अलङ्कारभेदः। ‘उपमानोपमेयत्वमेकस्यैव त्वनन्वयः’ सा०द०१०.२६। यथा ‘चन्द्रश्चन्द्र इवातन्द्रः शरत्समुद्योद्यमे’ । ३.न अन्वयः। सम्बन्धाभावः।
अनन्वितः	(वि) न अन्वितः। सम्बन्धरहितः।  
अनपः	(वि) न सन्ति आधिक्येन आपः यत्र । न+अप्+अच् । ‘ऋकूपूरब्धूः०’ ५.४.७४ । स्वल्पजलयुक्तः पल्वलादिः। 
अनपकर्म	(न) (अनपकर्मन्) । न अपकर्म अपाकरणम् । दत्तस्य धनादेः क्रोधादिना प्रत्यादानम् । ‘सम्भूय च समुत्थानं दत्तस्यानपकर्म च’ मनुः७.४। ‘दत्तस्य धनस्य अपात्रबुद्ध्या क्रोधादिना वा ग्रहणम्’ कुल्लूकः । २.अपाकरणाभावः, अशोधनम् ।
अनपकारः	(पुं) न अपकारः। अपकाराभावः,अहिताभावः।
अनपकारणम्	(न) न अपकारणम् । १.अपकारणाभावः,क्षतेः अप्रदानम् । 
अनपकारी	(वि) (अनपकारिन्) । न अपकारी अहिताकारी । (स्त्री) अनपकारिणी । 
अनपत्यः	(वि) नास्ति अपत्यं यस्य । अपत्यरहितः,अपुत्रः,सन्तानहीनः। ‘अनपत्यस्य पुत्रस्य माता दायमवाप्नुयात्’ मनुः९.२१७। 
अनपत्यता	(स्त्री) अनपत्यस्य भावः। अनपत्य+तल् । ‘तस्य भावस्त्वतलौ’ ५.१.११९ । अनपत्यत्वम्, अपुत्रता । ‘नूनमनपत्यता मां वत्सलयति’ शाकु०७.१५.४।
अनपत्रपः	(वि)  नास्ति अपत्रपा अन्यहेतुका लज्जा यस्य | लज्जाहीनः,निर्लज्जः,अन्यहेतुकलज्जाहीनः। ‘अन्येऽपि कवयः कामं बभूवुरनपत्रपाः’ याद०१.४।
अनपभ्रंशः 	(पु) न अपभ्रंशः। अपभ्रंशभिन्नः। व्याकरणप्रतिपाद्यसंस्कारवान् साधुशब्दः। ‘अनपभ्रंशतानादिः’ हरिः।
अनपाकर्म	(न) न अपाकर्म अपकरणं शोधनम् । अपाकरणाभावः,ऋणादेः अशोधनम् ।
अनपायः	(वि) नास्ति अपायः यस्य । १.अपायरहितः,हानिरहितः। २.अनश्वरः,अक्षीणः,अक्षयी । ‘प्रणमन्त्यनपायमुत्थितम्’ किरा०२.११। (पुं)  न अपायः। ३.अनश्वरता, स्थायिता ।  
अनपायी	(वि) (अनपायिन्)  । अपायी न भवति । १.निश्चलः स्थिरः। ‘अनपायिनि संश्रयद्रुमे गजभग्ने’ कुमा०४.३१। २.अपायशून्यः, अनश्वरः, नाशरहितः। ‘अनपायि निबर्हणं द्विषां न तितिक्षासममस्ति साधनम्’  किरा०२.४३। (स्त्री) अनपायिनी । ‘श्रीरासीदनपायिनी’ रघुः१७.४६। 
अनपावृत्	(वि) न अपावृत् पुनरागमनं यस्य । पुनरावृत्तिशून्यः,पुनरागमनरहितः। ‘इत्था सृजानाह अनापावृदर्भम्’ ऋक् ६.३.५।
अनपिहितः	(वि) न अपिहितम् आवरणं यस्य । आवरणशून्यः,अनावृतः। ‘एष वानपिहितस्तस्यैव तदपिधानम्’ ब्रा०। 
अनपेक्षः	(वि) न अपेक्षते । १.अपेक्षाशून्यः,निःस्पृहः। ‘अनपेक्षः शुचिर्दक्षः’ गीता १२.१६। २.उदासीनः,तटस्थः। ३.स्वतन्त्रः। (क्र०वि०) ४.अपेक्षारहितम् । ‘लक्ष्मीं तनोतु नितरामितरानपेक्षम्’ चम्पूरा०१.१।           (स्त्री) अनपेक्षा । १.उदासीनता, तटस्थता । २.निस्स्पृहता । ३.उपेक्षा । 
 अनपेक्षा	(स्त्री) न अपेक्षा । १.उदासीनता,तटस्थता । २.निस्स्पृहता । ३.उपेक्षा ।
अनपेतः	(वि) न अपेतः बहिर्गतः अपगतः वा । १.अनपगतः,अनुगतः। ‘धर्मपथ्यर्थन्यायादनपेते’ पा०४.४.९२। ‘धर्मादनपेतं धर्म्यम्’ सि०कौ०। २.अपरित्यक्तः,संयुक्तः। ‘ऐश्वर्यादनपेतमीदृशमयं लोकोऽर्थतः सेवते’ मुद्रा०१.२४। ३.अनतिक्रान्तः। ‘अनपेतकालमभिरामकथाः कथयांबभूवुरिति गोत्रभिदे’ किरा०६.३०। 
अनभिज्ञः	(वि) न अभिजानाति । न+अभि+ज्ञा(अवबोधने)+कः। ‘इगुपधज्ञा०कः’ ३.१.१३५। अज्ञः,ज्ञानशून्यः। ‘अनभिज्ञास्तमिस्राणां दुर्दिनेष्वभिसारिकाः’ कुमा०६.४३। 
अनभिधेयः	(वि) न अभिधेयः। अवाच्यः,अवक्तव्यः।
अनभिभवः 	(पु) न अभिभवः। १.अभिभवाभावः,अपराजयः। २.अनुपेक्षा,अतिरस्कारः।  
अनभिभवनीयः	(विन) न अभिभवनीयः। १.अपराजेयः। २.अतिरस्कार्यः।
अनभिभूतः	(वि) न अभिभूतः। १.अपराभूतः,अपराजितः। २.अतिरस्कृतः।
अनभिमतः	(पुं) न अभिमतः। १.शत्रुः,वैरी । (वि) २.विमतः,असम्मतः।
अनभिलषितः	(वि) न अभिलषितः। अनपेक्षितः।
अनभिलाषः	(पु) न अभिलाषः। १.अनपेक्षा,अरुचिः। (वि) नास्ति अभिलाषः यस्य । २.अपेक्षारहितः,इच्छारहितः।
अनभिव्यक्तः	(वि) न अभिव्यक्तः। अस्पष्टः,अपरिस्फुटः। ‘अर्थिप्रत्यर्थिनोरासीदनभिव्यक्तरूपता’ याद०१६.८०। 
अनभिशस्तः	(वि) न अभिशस्तः। अनिन्दितः। ‘परास्यानभिशस्ता दिव्या’ ऋक् ९.८८.७। २.परिवादाग्रस्तः।
अनभिशस्त्यः	(वि) न अभिशस्त्यः। न अभिशस्तिं निन्दाम् अर्हति । नञ्+अभिशस्ति+यत् । ‘दण्डादिभ्यो यत्’ ५.१.६६। अनिन्दनीयः, श्लाघ्यः।   
अनभिसन्धानम्	(न) न अभिसन्धानम् । अनुद्देशः,फलानपेक्षा ।
अनभिसन्धिः	(पुं) न अभिसन्धिः। फलानुद्देशः,तात्पर्याविषयः।
अनभिसंहितः	(वि) न अभिसंहितः। अभिसन्धिना फलोद्देशेन अकृतः।‘विसक्तिदा येऽनभिसंहितेषु’ रुचि० ।
अनभिहितः	(वि) न अभिहितः। अनुक्तः। ‘अनभिहिते’  पा०२.३.१।
अनभीष्टः	(वि) न अभीष्टः। अभीष्टभिन्नः। अनपेक्षितः, अनीप्सितः। ‘अनभीष्टदक्षिणवातमृगगमनाम्’ का.द०।
अनभ्यावृत्तिः	(स्त्री) न अभ्यावृत्तिः,अभ्यासः। १.अभ्यासाभावः,अपुनरावृत्तिः,सकृत् । ‘मनागनभ्यावृत्त्या वा कामं क्षाम्यतु यः क्षमी’ माघः२.४३। 
अनभ्याशः	(पुं) न अभ्याशः निकटः। १.दूरम् । (वि) २.दूरस्थः। समीपे अविद्यमानः। 
अनभ्याशमित्यः	(वि) न अभ्याशे निकटे इत्यः। अनभ्याश+इण्(गतौ)+क्यप् + मुम् । ‘एतिस्तुशास्वृदृजुषः क्यप्’ ३.१.१०२। ‘इत्येऽनभ्याशस्य’ वा०६.३.७०। दूरतः परिहर्तव्यः -सि०कौ०। 
अनभ्यासः	(वि) न अभ्यासः। अपुनरावृत्तिः,वारं वारंप्रयोगाभावः। ‘अनभ्यासे विषं शास्त्रम्’ । 
अनभ्रः	(वि) नास्ति अभ्रं मेघः यत्र । मेघरहितः। ‘इयमनभ्रा वृष्टिः’ आकस्मिकघघटना -इत्यर्थे प्र्योगः।
अनमः	(पु) न नमति अन्यान् । न+णम(प्रह्वत्वे शब्दे च)+अच् । ‘नन्दिग्रहि०’ ३.१.१३४। ब्राह्मणः,विप्रः। ‘वक्त्रजस्त्वनमो विप्रः’ त्रिका०। 
अनमित्रः	(पुं) नृपभेदः। (वि) नास्ति अमित्रः यस्य । शत्रुरहितः, अजातशत्रुः। ‘इन्द्रो यां चक्रे आत्मने अनमित्राम्’ अथर्वा १२.१। 
अनम्बरः	(पु) नास्ति अम्बरं परिधेयं कच्छसहितं यस्य । १.दिगम्बरः,बौद्धभेदः। (वि) २.नग्नः,वस्त्ररहितः।
अनम्रः	(वि) न नम्रः। अविनीतः,अहङ्कारी । ‘अनम्राणां समुद्धर्तुस्तस्मात्‌ सिंन्धुरयादिव’ रघुः४.३५।
अनयः	(पुं) नयति । नयः। णीञ्(प्रापणे)+अच् । ‘नन्दिग्रहि०’३.१.१३४। न नयः नेता अस्य । १.विष्णुः। ‘मार्गो नेयो नयोऽनयः’ वि०स०। अयः शुभावहः विधिः। न अयः। १.दुर्दैवम् । २.अशुभम् । ३.विपद् ।‘सर्वतः प्रतिगृह्णीयाद् ब्राह्मणत्वनयं गतः’ मनुः.१०.१०२। ४.व्यसनम् । ‘अनयस्तु विपद्दैवाशुभयोर्व्यसनेषु च’ मेदिनी । ५.दुष्टता । ‘अनयो नयसंकाशो हृदयान्नापसर्पति’ पञ्चत० । ६.न नयः द्यूते दक्षिणावर्तेन शराणाम् इष्टस्थाननयनम् । शराणां वामावर्तेन अभीष्टस्थाननयनरूपः द्यूतभेदः(दुगडी) । ७.न नयः नीतिः। दुर्नीतिः, दुराचरणम् ।‘विजानतोऽपि ह्यनयस्य रौद्रता’ महाभा०। (वि) न नयः यस्य । ८.नीतिहीनः,निरङ्कुशः। 
अनरण्यः	(पुं) सूर्यवंशीयः नृपभेदः। स हि रावणेन परिभूतः मृतः। -रामा०उ०।
अनर्गलः	(वि) नास्ति अर्गलं प्रतिबन्धकं यस्य । १.प्रतिबन्धकरहितः,निरर्गलः,अनियन्त्रितः। ‘अयन्त्रितमनर्गलम्’ हैमः। ‘तुरङ्गमृत्सृष्टमनर्गलं पुनः’ रघुः३.३९। २.रोधकदण्डरहितः ।
अनर्घः	(वि) न अर्घः मूल्यं यस्य । अमूल्यः,अतिशयितमूल्यः। ‘अनर्घरत्नाभरणप्रधानम्’ याद०१३.४३। 
अनर्घराघवम्	(न) मुरारिमिश्ररचितः नाटकभेदः।
अनर्घ्यः	 (वि) न अर्घ्यः पूज्यः यस्य यस्माद् वा । १.अत्यन्तपूजनीयः। ‘अनर्घ्यमर्घ्येण तमद्रिनाथः’ कुमा०२.५८। २.न अर्घं मूल्यम् अर्हति । नञ्+अर्घ+यत् । ‘दण्डादिभ्यो यत्’ ५.१.६६ । अमूल्यः, अत्यन्तमूल्ययुतः।
अनर्थः	(वि) नास्ति अर्थः अभिघेयः प्रयोजनं वा यस्य । १.अभिघेयशून्यः,अर्थहीनः,विवक्षितार्थरहितः। २.निरर्थकः,निष्प्रयोजकः। ‘शुनः पुच्छमिवानर्थं पाण्डित्यं धर्मवर्जितम्’ पञ्चत०३.९७। ३.निर्धनः। ४.हानिकरः,हानिकारकः। ‘अर्थमनर्थं भावय नित्यम्’ श्रीशङ्करः। ५.निर्भाग्यः। (पुं) न अर्थः प्रयोजनम् । ६.अनिष्टम् । ‘यौवनं धनसंम्पत्तिः प्रभुत्वमविवेकिता । एकैकमप्यनर्थाय किमु यत्र चतुष्टयम्’ हितो०। ७.अनिष्टहेतुकः अधर्मः। ८.न अर्थः अभीष्टं यस्य । विष्णुः। स तु आप्तकामः। ‘अर्थोऽनर्थो महाकोशः’ वि०स०। ९.प्रयोजनरहितविषयः। १०.असम्बद्धता,मूर्खता । 
अनर्थकः	(वि) न अर्थः प्रयोजनं यस्य । अनर्थ+कप् (समा०)। ‘अर्थान्नञः’ ग०५.४.१५१। १.निष्प्रयोजकः,व्यर्थः। ‘धिगिदं जीवितं लोके किमु सार्थमनर्थकम्’ । (न) २.असङ्गतं वचनम्, समुदायार्थशून्यं वाक्यम्, अबध्दम् । ‘अबध्दं स्यादनर्थकम्’ अमरः।
अनर्थकरः	(वि) अनर्थस्य करः कारकः। १.हानिकारकः, अनिष्टकरः। २.निष्प्रयोजककर्मकारकः। (स्त्री) अनर्थकरी ।
अनर्थान्तरम्	(न) अन्यः अर्थः अर्थान्तरम् । न अर्थान्तरम् । १.एकार्थः,समानार्थः। (वि) न अर्थान्तरं यस्य । २.समानार्थकः, अर्थान्तररहितः।
अनर्थी	(वि) (अनर्थिन्) न अर्थी । निःस्पृहः।
अनर्विट्	(वि) (अनर्विश्)। अनसा शकटेन विशति प्राप्नोति । १.शकटेन काष्ठाद्याहरणाय वनप्रवेशी । २.न अरं गन्तव्यप्रदेशां विशति । नञ्+अर्विट् । २.गन्तव्यं स्थलं गन्तुम् अशक्तः। ‘अनूद्यूनमनर्विशे पश्चिषे तुराय’ ऋक् १.१२१.७। 
अनर्हः	(वि) न अर्हः। १.अयोग्यः,अनधिकारी । ‘तान् हव्यकव्ययोर्विप्राननर्हान् मनुरब्रवीत्’ मनुः। २.अननुरूपः,अयुक्तः। 
अनलः	(पुं) नास्ति अलः पर्याप्तिः बहुदाह्यदहनेऽपि न तृप्तिः अस्य । अनिति वा । अन(प्राणने)+कलच् । ‘बृषदिभ्यश्चित्’ उ०१.१०६। १.अग्निःअग्निदेवः। ‘नाग्निस्तृप्यति काष्ठानाम्’ । ‘तपोऽनले जुह्वति सूरयस्तनूः’ नैष०९.४५। २.जठराग्निः,पाचनशक्तिः। ३.चित्रकवृक्षः। ४.भल्लातकवृक्षः। ५.कृत्तिकानक्षत्रम् । ६.विष्णुः,वासुदेवः। ‘पवनः पावनोऽनलः’ वि०स०। ७.अनान् प्राणान् लाति अत्मत्वेन । जीवः। ८.देहस्थः पित्तरसः। ९.षष्टिवत्सरमध्ये पञ्चाशत्तमः वत्सरः। १०.त्रिसङ्ख्या । ११.अनिलः,वायुः। १२.वसुभेदः,अष्टवसुमध्ये पञ्चमः। ‘अनलो वासुदेवेऽग्नावनलो वसुवातयोः’ विश्वः। १३.पितृदेवभेदः। कव्यवालोऽनलः सोमः० सोमपाः पितृदेवताः’वायुपु०। (वि) १४.तृप्तिरहितः।  
अनलदीपनः	(वि) अनलं जठराग्निं पित्तधातुवर्धनेन दीपयति वर्धयति । अनल+दिपी(दीप्तौ)+णिच्+ल्युः। ‘नन्दिगहि०’३.१.१३४ । १.जठराग्निवर्धकः द्रव्यभेदः। ‘मधुरो मधुरः पाके दोषघ्नोऽनलदीपनः’ सुश्रुतः।
अनलप्रभा	(स्त्री) अनलस्य प्रभा इव प्रभा यस्याः। १.ज्योतिष्मतीलता । २.अनलस्य प्रभा । अग्नेः प्रकाशः।
अनलप्रिया	(स्त्री) अनलस्य प्रिया । अग्निभार्या,दक्षकन्या स्वाहादेवी ।
अनलसः	(वि) न अलसः। आलस्यरहितः,परिश्रमी ।
अनलिः	(पु) अनिति । अन+अच् । अनः जीवनधारयिता अलिः भ्रमरः यत्र । वकवृक्षः,मुनिद्रुमः। ‘मुनिद्रुमः । अनलिः कुनली’ त्रिका०।
अनल्पः	(वि) न अल्पः। १.प्रचुरः,भूयिष्ठः,बहुलः। ‘म्रदीयसीमपि घनामनल्पगुणकल्पिताम्’ माघः२.७४।
अनवकाशः	(वि) नास्ति अवकाशः यस्य । १.अवकाशशून्यः,अवसररहितः। (पुं) न अवकाशः। २.अवकाशाभावः,अवसराभावः। ३.स्थानाभावः,क्षेत्राभावः।
अनवगीतः	(वि) न अवगीतः। अनिन्दितः,श्रेष्ठः।
अनवग्रहः	(वि) नास्ति अवग्रहः यस्य । १.प्रतिबन्धकशून्यः। ‘सुकुमारकायमनवग्रहः स्मरः’ मालती०२.४२। (पुं) २.न अवग्रहः। वृष्टिप्रतिबन्धाभावः।
अनवच्छिन्नः	(वि) न अवच्छिन्नः। १.सीमारहितः। २.अपरिमितः। ३.अनिर्दिष्टः,अस्पष्टः। ४.अव्यापकः।
अनवद्यः	(न) न अवद्यः निन्द्यः। १.अनिन्द्यः। २.दोषरहितः। ‘मुदमवहदनवद्यां तामवद्यादपेतः’ रघुः७.७०।
अनवद्याङ्गः	(वि) अनवद्यम् अङ्गं शरीरं यस्य़ । निर्दुष्टशरीरवान्,सुन्दरः। (स्त्री) अनवद्याङ्गी । ‘अनयोरनवद्याङ्गि स्तनयोर्जृम्भमाणयोः अवकाशो न पर्याप्तः’ कुव०१३.४६।
अनवधानः	(वि) नास्ति अवधानं मनःसंयोगः यस्य । १.अवधानरहितः, अजागरूकः। (न) न अवधानम् । २.अवधानाभावः,मनःसंयोगविशेषाभाव। ३.प्रमादः, अमनोयोगः, चित्तस्य विक्षेपः।
अनवधानता	(स्त्री) न अवधानं मनोयोगः यस्य तस्य भावः। अनवधान+तल् । १.अवधानाभावः,मनोयोगशून्यता,प्रमादः। ‘प्रमादोऽनवधानता’ अमरः। ‘कर्तव्याकरणं यत्र कर्तव्यस्याथवा क्रिया । उच्यते द्वितयं तत्र प्रमादोऽनवधानता ॥’ शब्दर० ।
अनवधारितः	(वि) न अवधारितः। १.अनिर्धारितः, अज्ञातः। ‘अनवधारितशैरिविहारया’ याद०३.४०। २.अनिश्चितः। 
अनवधिः	(वि) नास्ति अवधिः यस्य । अवधिरहितः,असीमितः,अपरिमितः।
अनवबुद्धः	(वि) न अवबुद्धः,अज्ञातः। ‘अनवबुद्धजनार्दनकन्यकाविनिमयः’ याद०३.४१।
अनवबोधः	(पुं) न अवबोधः। १.अवचोधाभावः,अज्ञानम् ।(वि) न अवबोधः यस्य । २.अवबोधरहितः,अज्ञानी ।
अनवमः	(वि) न अवमः। न्यूनताहीनः,अन्यूनः, श्रेष्ठः। ‘सुधर्मानवमां सभाम्’ रघु० १७.२७।
अनवरः	(वि) न अवरः। अकानिष्ठः,अन्यूनः, श्रेष्ठः। ‘सोऽयमिन्द्रादनवरो वासुदेवाच्च भारत’ महाभा०४प०।
अनवरतः	(वि) नास्ति अवरतं विरामः यस्य । १.निरन्तरः, विश्रामरहितः। ‘अनवरतरसेन रागभाजा’ माघः७.३१। (क्रि.वि) २.निरन्तरम्,नित्यम् । ‘नित्यानवरताजस्रमपि’ अमरः। 
अनवरार्ध्यः	(वि) अवरस्मिन् अर्धे भवः। नञ्+अवरार्ध+यत् । ‘अर्धाद्यत्’ ४.३.४। श्रेष्ठः, मुख्यः। ‘मुख्यवर्यवरेण्याश्च प्रवर्हानवरार्ध्यवत्’ अमरः।
अनवलम्बः	(पुं) न अवलम्बः। १.अनवलम्बनम्,निस्सहायता । (वि) नास्ति अवलम्बः आश्रयः यस्य । २.अवलम्बहीनः,निराश्रयः,असहायः। ‘न परं पथि पक्षपातिताऽनवलम्बे किमु मादॄशेऽपि सा’ नैष०२.५२।  
अनवलम्बनः	 (वि) नास्ति अवलम्बनं यस्य । १.अवलम्बनहीनः,निराश्रयः। (न) २.स्वातन्त्र्यम्, आश्रयराहित्यम् ।  
अनवसरः	(पुं) न अवसरः उचितः कालः। १.अनुचितः कालः,अकालः। ‘कं याचे यत्र तत्र ध्रुवमनवसरग्रस्त एवार्थिभावः’ मालती०९.३०।  २.निरवकाशः,अवकाशाभावः। (वि) नास्ति अवसरः अवकाशः उचितकालः यस्य । ३.उचितकालविहीनः,अनुचितकालयुक्तः। ४.निरवकाशः,अवकाशशून्यः। ‘अतर्क्यैश्वर्ये त्वय्यनवसरदुःस्था हतधियः’ महिम्नः स्तोत्रम् ।
अनवसानः	(वि) नास्ति अवसानं यस्य । १.अन्त्यरहितः,अविनाशी । (न) न अवसानम् । २.अन्त्यराहित्यम् ।
अनवसितः	(वि) न अवसितः समाप्तः निश्चितः वा । १.असमाप्तः। २.अनिश्चितः। (स्त्री)  ३.वृत्तभेदः। ‘अनवसितान्त्यौ भ्गौ गुरुरन्ते’ वृत्तर०।
अनवस्करः	(वि) नास्ति अवस्करः मलं यस्य । निर्मलः,मलरहितः,स्वच्छः।
अनवस्थः	(वि) नास्ति अवस्था स्थितिर्यस्य । अस्थिरः,चञ्चलः। ‘क्वचिदयमनवस्थः स्थास्नुतामेति वायुः’  माघः११.१२। 
अनवस्था,	(स्त्री)  न अवस्था । १.तर्कदोषविशेषः,अप्रामाणिकानन्तप्रवाहमूलकप्रसङ्गत्वम् । उपपाद्योपपादकयोः कार्याकारणयोः आनन्त्यम् -मी०। ‘एवमप्यनवस्था स्याद्या मूलक्षयकारिणी’ काव्यप्र०२.१७। २.स्थित्यभावः, अस्थिरता, चञ्चलता । ३.लम्पटता,चरित्रभ्रष्टता।
अनवस्थानः	 (पुं) नास्ति अवस्थानं यस्य । १.वायुः। (वि) २.चञ्चलः,अस्थिरः। (न) न अवस्थानम् ।  ३.अस्थिरता,चाञ्चल्यम् । ‘जयपराजयानवस्थानात्’ दशकु०।
अनवस्थितः	(वि) न अवस्थितः । १.चञ्चलः,अस्थिरः। २.कामातुरः,व्यभिचारी । ‘चतुर्णामपि वर्णानां नारीर्हत्वानवस्थिताः’ मनुः१२.१३८। ३.स्थातुम् असमर्थः,अवस्थातुम् अक्षमः। ‘मित्रकृत्यमपदिश्य पार्श्वतः प्रस्थितं तमनवस्थितं प्रियाः’ रघुः१९.३१।
अनवस्थितिः	(स्त्री) न अवस्थितिः। १.चापलम्,चञ्चलता,अस्थिरता । ‘चापलं त्वनवस्थितिः’ हैमः। २.अधैर्यम् । ३.अवस्थानाभावः।
अनवाप्तः	(वि) न अवाप्तः। अप्राप्तः,अलब्धः। ‘नानवाप्तमवाप्तव्यं वर्त एव च कर्मणि’ गीता ३.२२। 
अनवेक्षकः	(वि) न अवेक्षकः। १.पर्यालोचनाहीनः,विवेचनारहितः,सदसद्विवेकशून्यः। २.न अवेक्षकः यस्मिन् । निरीक्षकरहितः, अवेक्षकहीनः।
अनवेक्षणम्	(न) न अवेक्षणम् । अनवधानम् ।
अनवेक्षा	(स्त्री) न अवेक्षा,अपेक्षा । १.अपेक्षाभावः,अनिच्छा,उदासीनता ।
अनशनः	(वि) नास्ति अशनं यस्य । १.भोजनशून्यः। (न) न अशनं भोजनम् । २.भोजनाभावः, उपवासः। ‘तदहमनशनं कृत्वा प्रातः प्राणानुत्सृजामि’ पञ्चत०।
अनश्वरः	(वि) न नश्वरः। विनाशरहितः,नित्यः,सनातनः। ‘मत्वा विश्वमनश्वरं निविशते संसारकारागृहे’ वैराग्यश०२०। (स्त्री) अनश्वरी ।
अनसूयः	(वि) नास्ति असूया यस्य । असूयावर्जितः,परगुणदोषारोपरहितः। ‘श्रद्धावाननसूयश्च’ गीता.१८.७१ । 
अनसूयकः	(वि) नास्ति असूया यस्य । अनसूय+कन् । ‘न सामिवचने’ ५.४.५। ‘यथा यथा हि सद्वृत्तमातिष्ठत्यनसूयकः’ मनुः१०.११८।
अनसूया	(स्त्री) न असूया गुणेषु दोषारोपः। १.असूयाभावः,परगुणदोषारोपाभावः। ‘न गुणान् गुणिनो हन्ति स्तौति चान्यगुणानपि । न हसेच्चान्यादोषांश्च सानसूया प्रकीर्तिता ॥’ बृहस्पतिः। ‘यत्किञ्चिदपि दातव्यं याचितेनानसूयया’ मनुः४.२२५। ३.अत्रिपत्नी,कर्दममुनिकन्या । ४.शकुन्तलासखी ।  
अनसूयुः	(वि) न असूयुः। असूयाशून्यः। ‘इदं तु ते गुह्यतमं प्रवक्ष्याम्यनसूयवे’ गीता ९.१। 
अनहंवादी	(वि) (अनहंवादिन्)। अहम् इति गर्वेण न वदति । न अहंवादी । अहङ्कारशून्यः,गर्वशून्यः। ‘मुक्तसङ्गोऽनहंवादी धृत्युत्साहसमन्वितः’ गीता १८.१६। (स्त्री) अनहंवादिनी ।
अनहः	(न) (अनहन्)। न अहः। दुर्दिनम्,अप्रशस्तं दिनम् । 
अनहङ्कारः	(वि) नास्ति अहङ्कारः यस्य । १.अहङ्कारशून्यः,अहम्भावरहितः,गर्वरहितः। (पुं) २.न अहङ्कारः। अहङ्काराभावः। ‘इन्द्रियार्थेषु वैराग्यमनहङ्कार एव च’ गीता १३.८।
अनहङ्कारी	(वि) (अनहङ्कारिन्) । न अहङ्कारी । गर्वरहितः,अहङ्कारशून्यः। (स्त्री) अनहङ्कारिणी ।
अनहङ्कृतिः	 (स्त्री) न अहङ्कृतिः अहङ्कारः। अहङ्काराभावः। (वि) नास्ति अहङ्कृतिः यस्य । अहङ्कारशून्यः,अशोचः। ‘अशोचोऽनहङ्कृतिः’ त्रिका०। 
अनाः 	(वि) (अनास्) । आस्यते निरास्यते अनेन आः। नास्ति आः मुखं साधनत्वेन अस्य । मुखव्यापारशब्दरहितः,वचनशक्तिहीनः। ‘अनासो दस्यूँरमृण’ ऋक् ५.२९.१०। 
अनाकारः	(वि) नास्ति आकारः यस्य । १.आकारहीनः, रूपरहितः आकाशादिः। २.ईश्वरः।
अनाकालः	(पुं)  आ सम्यक् अन्नादिसम्पन्नः कालः। न आकालः। दुर्भिक्षकालः,सस्यादिविहीनकालः।
अनाकुलः	(वि) न आकुलः। १.शान्तचित्तः, अव्यग्रमनाः। २.स्थिरः,अचलः। ‘अनाकुलाऽविक्लवा च सुसम्भ्रान्ता च मे मतिः’ रामा०। ३.असङ्कीर्णः,सङ्गतः (क्रि०वि) ४.असङ्कीर्णम्,सङ्गततया । ‘अनुशासतमित्यनाकुलं नयवर्त्माकुलमर्जुनाग्रजम्’ किरा०२.५४। 
अनाकृतः	(वि) न इत्यनेन आकृतः नाकृतः निराकृतः। न नाकृतः। अनिवारितः। ‘न वक्का जारणा अनाकृतः’ ऋक् १.१४९.७। 
अनाक्रान्तः	(वि) न आक्रान्तः। आक्रान्तभिन्नः,न स्वायत्तः। 
अनाक्रान्ता	(स्त्री) आक्रमितुम् अयोग्या सर्वतः कण्टकावृतत्वात् । कण्टकारिवृक्षः।
अनागः	(वि) न आ सम्यक् गच्छति स्वर्गम् अनेन नागः अधर्मः। न नागः यस्य । अपापः,पापरहितः। ‘मित्रो नो अत्रादितिरनागान्’ ऋक् १०.१२.९। 
अनागतः	(वि) न आगतः। १.नायातः,अनुपस्थितः। ‘तावद्भयस्य भेतव्यं यावद्भयमनागतम्’ हितो०१.५६। २. अप्राप्तः। ‘वर्धिष्णुमाश्रयमनागतमभ्युपैति’ माघः५.१४। (न) ३.भविष्यत्कालः। 
अनागतविधाता	(पुं) (अनागतविधातृ)। अनागतस्य भविष्यतः अनिष्टस्य विधाता प्रतिविधानकर्ता । भविष्यतः अनिष्टस्य प्रतिविधाता । आगामिधुःखस्य लिङ्गद्वारानुमानेन तन्निवारणोपायानुष्ठाता । ‘अनागतविधाता च प्रत्युत्पन्नमतिस्तथा । द्वाविमौ सुखमेधेते यद्भविष्यो विनश्यति॥’ हितो०४.५।
अनागतविधानम्	(न) अनागतस्य भविष्यतः अनिष्टस्य विधानं प्रतिक्रिया । भविष्यदनिष्टस्य प्रतिक्रिया ।
अनागताबाधः	(पुं) अनागतः आबाधः दुःखम् । भाविदैहिकादिदुःखम् । ‘अथातोऽनागताबाधप्रतिषेधनीयं व्याख्यास्यामः’ सुश्रुतः।
अनागतार्तवा	(स्त्री) अनागतम् आर्तवं यस्याः। अप्राप्तऋतुका, अदृष्टरजस्का, नग्निका । ‘नग्निकानागतार्तवा’ अमरः।
अनागतावेक्षणम्	(न) अनागतस्य अवेक्षणम् । भविष्यद्दर्शनम्,भविष्यचिन्तनम् ।
अनागतिः	(स्त्री) न आगतिः । अनागमनम् ।
अनागमः	( पुं) न आगमः। १.अप्राप्तिः। २.अनागमनम् । ३.नास्ति आगमः स्वत्वहेतुः क्रयादिः यत्र । स्वत्वहेतुक्रयादिशून्यः। ‘अनागमं तु यो भुङ्क्ते बहून्यब्दशतान्यपि’ स्मृतिः। (वि) न आगमः यस्य । ४.अप्राप्तः।
अनागाः	(वि) (अनागस्)। नस्ति आगः अपराधः पापं वा यस्य । १.अनपराधः,निरपराधः। २.पापरहितः। ‘आर्तत्रणाय वः शस्त्रं न प्रहर्तुमनगसि’ शाकु०१.१०। 
अनागारः	(वि) नास्ति आगारं गृहं यस्य । १.गृहशून्यः,अनिकेतनः। २.गृहस्थाश्रमशून्यः। (पुं) ३.ऋषिः,मुनिः। ४.प्रव्रजितः,संन्यासी ।
अनाचारः	( पुं) न अप्रशस्तः आचारः। १.दुराचारः,कदाचारः। श्रुतिस्मृतिविरुद्धकर्माचरणम् । विहितस्य अननुष्ठानं,निषिद्धस्य आचरणम् । ‘सर्वदेशेष्वनाचारो पथि ताम्बूलचर्वणम्’ स्मृतिः। २.अचाराभावः। (वि) नास्ति आचारः यस्य । आचारहीनः।
अनाज्ञातः	(वि) न आज्ञातः। सम्यक्ज्ञानाविषयीभूतः। ‘आज्ञातं यदनाज्ञातं यज्ञस्य क्रियते मिथः’ यजुः।
अनातपः	(वि) नास्ति आतपः यत्र । आतपशून्यः,छायाविशिष्टः। ‘खल्वाटो दिवसेश्वरस्य किरणैः सन्तापितो मस्तके । वाञ्छन् देशमनातपं विधिवशात् विल्वस्य मूलं गतः॥’ नीतिश०९०। (पुं) न आतपः। २.छाया ।  
अनातुरः	(वि) न आतुरः रोगी । १.अरोगी,रोगरहितः,स्वस्थः। ‘भेजे धर्ममनातुरः’ रघुः१.२१। २.अनुत्सुकः,उदासीनः। ‘अनातुरोत्कण्ठितयोः प्रसिध्यता’ मालवि०३.१५।
अनात्मज्ञः	(वि) न आत्मानं यथास्वरूपं जानाति । १.आत्मज्ञानरहितः,आत्मस्वरूपानभिज्ञः। २.स्वयोग्यतानभिज्ञः,मूर्खः। ‘मा तावदनात्मज्ञे’ शाकु०६.४.२।
अनात्मनीनः	(वि) न+आत्मन्+ख:। नि:स्वार्थ:,स्वार्थरहित:। 
अनात्मवान्	(वि)(आत्मवत्) । न आत्मा अन्तःकरणं वश्यत्वेन अस्ति अस्य । नञ्+आत्मन्+मतुप् । ‘तदस्या० मतुप्’ ५.२.९४। असंयमी,अजितेन्द्रियः,इन्द्रियपरायणः। ‘अनात्मवन्त: पशुवद् भुञ्जते येऽप्रमाणत:’ सुश्रुतः।   
अनात्मा	(वि) (अनात्मन्) । (पुं) न अन्यः अप्रशस्तः वा आत्मा । १.अत्मभिन्नः,इतरः। २.अपकृष्टात्मा देहादिः। ‘अप्राप्तः प्राप्यते योऽयमत्यन्तं त्यज्यतेऽथवा । जानीयात्तमनात्मानं बुद्ध्यन्तं वपुरादिकम् ॥’ (वि) आत्मनियन्त्रणरहितः, स्वमनोनियन्त्रणे असमर्थः। ‘अनात्मनस्तु शत्रुत्वे वर्तेतात्मैव शत्रुवत्’ गीता ६.६।
अनात्म्यम्	(न) न आत्म्यं शरीरम् । अशरीरम् । ‘एतस्मिन्नदृश्येऽनात्म्येऽनिरक्ते’ तै०ब्रा०।
अनाथः 	(वि) नास्ति नाथ: प्रभु: यस्य । १.प्रभुहीनः। २.असहायः,रक्षकहीनः। ‘नाथवन्तस्वया लोकास्त्वमनाथा विपत्स्यसे’ उ०रा०१.४३। 
अनादरः	 (पुं) २.न आदरः अनादरः। तिरस्कारः,अवहेलना,परिभवः। ‘अनादरः परिभवः’ अमरः। ‘गुणेषु रागो व्यसनेष्वनादरः’ पञ्चत०। २.नास्ति आदरः यस्य । परमात्मा । अवाप्तसमस्तकामत्वेन तस्य आदर्तव्याभावः। (वि)  ३.आदरशून्यः,गौरवरहितः। 
अनादिः	(पुं) नास्ति आदिः कारणं यस्य । १.परमात्मा,विष्णुः। ‘अनादिर्भूर्भुवः’ वि०स०। २.न आदिः प्राथमिकः यस्मात् । हिरण्यगर्भः,ब्रह्मा । (वि) आदिरहितः,उत्पत्तिशून्यः। ‘जगदादिरनादिस्त्वम्’ कुमा०२.९। ३.अनादिषट्कम् - जीवः, ईशः,शुद्धचैतन्यम्,जीवेश्वरभेदः,माया,मायाचैतन्यसम्बन्धः। ‘जीव ईशो विशुद्धा चित् तेषां भेदः परस्परम् । अविद्या तच्चितोयोगः षडस्माकमनादयः ॥’ वेदान्तर०। 
अनाद्यन्तः	(वि) न विद्यते आदिः अन्तश्च यस्य । १.आद्यन्तरहितः। २.नित्यः। (पुं) ३.शिवः। 
अनादिनिधनः	(वि) आदिः उत्पत्तिः निधनं समाप्तिश्च नास्ति यस्य । शाश्वतः। ‘अनादिनिधनं ब्रह्मशब्दतत्त्वं प्रचक्षते’ वाक्यप०१.१। 
अनादिमध्यान्तः	(वि) आदिमध्यान्तरहितः,नित्यः। ‘अनादिमध्यान्तमनन्तवीर्यमनन्तबाहुं शशिसूर्यनेत्रम् । पश्यामि त्वाम् ।’ गीता ११.१९।
अनादीनवः	(वि) निर्गत: आदीनव:  दोषादि: यस्मात् । १.निर्दोष:,दोषरहित:। ‘यद्वासुदेवेनादीनमनादीनवमीरितम्’  माघः२.२२। २.कोपरहित:। ३.क्लेशरहित:। ४.सुखान्त:,दुःखरहितः। ‘आदीनवः पुनर्दोषे परिक्लिष्टदुरन्तयोः’ हैमः। ‘रोषे त्वादीनवाश्रवौ’ वैज०।
अनादृतः	(वि) न आदृतः। १.तिरस्कृतः,अवमानितः।‘अनादृतमवाज्ज्ञातं मानितम्’ हैमः। ‘अनादृतास्तु यस्यैते सर्वास्तस्याफलाः क्रियाः’ मनुः२.२३४। (न) आदृतम् । आ+दृङ्(आदरे)+ क्तः(भावे) । ‘नपु० भावे क्तः’ ३.३.११४। न आदृतम् आदरः। २.आदराभावः,तिरस्कारः,अवमानः।   
अनादेयः	(वि) न आदेयः। परिगृहीतुम् अयोग्यः। स्मृत्यादिषु निषिद्धतया परिग्रहानर्हं वस्तु । ‘अनादेयस्य चादानादादेयस्य च वर्जनात्’ मनुः८.१७१।
अनादेशः 	(पुं) न आदेशः। १.आदेशाभावः,आज्ञाभावः। २.उपदेशाभावः। ‘मन्त्रानादेशे गायत्री’ स्मृतिः।  
अनादेशकरः 	(वि) न आदेशकर:। १.अनुपदेशकः। २.आज्ञाया: अपालक:।
अनाद्यः	(वि) अत्तुं योग्यः आद्यः भक्ष्यः। न आद्यः। १.अभक्ष्यः। २.न आद्यः प्रथमः। अप्रथमः।
अनाधारः	(पुं) नास्ति आधारः यस्य । १.परमात्मा । ‘अशेषाधारमेकं त्वामनाधारमधीयते’ याद०१६.११२। (वि) २.निराश्रयः,आश्रयशून्यः।
अनाधिः	(वि) न आधिः यस्य । मनोव्याधिरहितः। ‘धनुरधिज्यमनाधिरुपाददे’ रघुः९.५४।
अनाधृष्टः	(वि) न आधृष्टः पराभूतः। अपरिभूतः,अपराजितः। ‘मही न आयस्यनाधृष्टः’ ऋक् ७.१५.१४। 
अनाधृष्यः	(वि) न आधृष्यः। न तिरस्करणीयः। ‘अनाधृष्ये वृषभे तुम्रमिन्द्रम्’ ऋक् ४.१८.१० ।
अनापिः	(वि)  आप्यते । आप्लृ(व्याप्तौ)+इन्(कर्मणि) । ‘सर्वधातुभ्य इन्’ उ०४.११७। आपिः आप्तः। न आपिः यस्य । आप्तहीन:, बन्धुमित्रशून्य:। ‘त्वमनापिरिन्द्र’ ऋक् ८.२१.१३। 
अनाप्तः	(वि) न आप्तः बन्धुः,यथार्थज्ञानवान्,प्राप्तः च । १.बन्धुभिन्नः। २.अप्राप्तः। ‘यस्यानाप्तः सूर्यस्येव’ ऋक् १.१००.२।३..यथार्थनिश्चयवद्भिन्न:। ‘युग्यस्था: प्राजकेऽनाप्ते सर्वे दण्ड्या: शतं शतम्’ मनुः ८.२९४। 
अनापन्नः	(वि) न आपन्नः प्राप्तः। अप्राप्तः।
अनामकः 	(पुं)  न विद्यते नाम यस्य । अनामन्+कन्(स्वार्थे) । ‘न सामिवचने’ ५.४.५ ज्ञाप०। १.मलमासः,अधिकमासः। २.मध्यमाकनिष्ठयोः मध्यगा अङ्गुलिः। (न) ३.अर्शोरोगः,मूलव्याधिः। (वि) ४.नामरहितः, अप्रसिद्धः। २ 
अनामयः	(पुं)  न आमय: यस्मात् । विष्णुः,परमेश्वरः। स तु सर्वरोगनिवारकः। ‘पुण्यकीर्तिरनामयः’ वि०स०। (वि) नास्ति आमयः रोगः यस्य । रोगशून्यः,स्वस्थः। ‘जन्मबन्धविनिर्मुक्ता: पदं गच्छन्त्यनामयम्’ गीता २.५१। (न) अम(रोगे)+घञ्(भावे)। ‘भावे’ ३.३.१८। आमं रुग्णावस्थां याति प्राप्नोति अनेन । आम+या(प्रापणे)+कः। ‘घञर्थे कविधानम्’ वा०३.३.५८। आमयस्य रोगस्य अभाव:। अभावार्थे अव्ययी०। ३.आरोग्यम्, स्वास्थ्यम् । ‘अनामयं स्यादारोग्यम्’ अमरः। ‘पृच्छेत् क्षत्रबन्धुमनामयम्’ मनुः२.१२७। 
अनामा	(वि) (अनामन्) । न विद्यते नाम यस्य । १.अप्रसिद्धः। (पुं) २.मलमासः। ३.अनामिकाङ्गुली । (न) अननम् अनः। अनं जीवनम् अमयति रुजति । अम+कनिन् । ४.अर्शोरोगः।
अनामा	(स्त्री) न अप्रशस्तं नाम यस्या:। न+नाम+डाप् । ‘डाबुभाश्यामन्यतरस्याम्’ ४.१.१३। अनामिकाङ्गुली ।  । ईश्वर:  ब्रह्मण: शिरश्छेदनसाधनतया अस्याः ग्रहणात् नाम्ना निर्देष्टुम् अनर्हा ।
अनामिका	(स्त्री) न नाम ग्रहणयोग्यं अस्याः। अनामा+कन् (स्वार्थे) । ‘न सामिवचने’ ५.४.५ ज्ञाप०। मध्यमाकनिष्ठिकयोः मध्यगा अङ्गुली । ब्रह्मशिरश्छेदनसाधनतया अनामिकायाः अपवित्रजातीयता । अतः एव तस्याः पवित्रीकरणार्थं यज्ञादौ पवित्रनामककुशधारणं क्रियते । ‘पुंस्यङ्गुष्ठः प्रदेशिनी । मध्यमानामिका चापि कनिष्ठा चेति ताः क्रमात्’ अमरः। ‘पुरा कवीनां गणनाप्रसङ्गे कनिष्ठिकाधिष्ठितकालिदासा । अद्यापि तत्तुल्यकवेरभावादनामिका सार्थवती बभूव ॥’
अनायकः	(वि)न नायकः स्वामी यस्य । स्वामिरहितः। ‘अनायकैकनायकम्’ गणेशप०स्तोत्रम् ।
अनायत:	(वि) न आयत:। अदीर्घ:,ह्रस्व:,खण्डित:।
अनायत्त:	न आयत्त:। अनधीनः,अवशः,स्वतन्त्र:। ‘एतावज्जन्मसाफल्यं यदनायत्तवृत्तिता’ हितो०२.२२।
अनायास:	(पुं) न आयास:। १.अक्लेश:, श्रमाभाव:।  ‘अनायासेन मरणं विना दैन्येन जीवनम्’ । २.प्रयत्नाभावः। (वि) न विद्यते आयास: यस्य । प्रयत्नशून्य:। ‘ममाप्येकस्मिन् अनायासे कर्मणि सहायेन भवता भवितव्यम्’ शाकु०। 
अनायासकृतः	(वि) अनायासेन अयत्नेन कृतः। १.अल्पयत्नेन साधितः। (न) २.अल्पयत्नेन साध्यः क्वाथविशेष:,फाण्टम् । ‘अनायासकृतं फाण्टम्’ अमरः।
अनायुष्यम्	(न) न आयुषे हितम् । आयुस्+यत् । ‘तस्मै हितम्’ ५.१.५। १.आयुषः अहितकरम् अतिभोजनादि । ‘अनारोग्यमनायुष्यमस्वर्ग्यं चातिभोजनम्’ मनु: २.५७। (वि)  २.दीर्घायुषः प्रतिबन्धकः।
अनारतम्	(न) अविद्यमानम् आरतं विराम: यस्मिन् । १.अनवरतम्,सततम्,नित्यम् । ‘अनारताश्रान्तसन्तताविरतानिशम्’ अमरः।  (वि) नास्ति आरतं विरामः यस्य । २.विरामरहितः। (क्रि०वि) ३.विरामरहिततया,निरन्तरम् । ‘अनारतं तेन पदेषु लम्भिताः’ किरा०१.१५।
अनारम्भ:	(पुं) न आरम्भ:। प्रयत्नस्य आरम्भस्य वा अकरणम् । ‘न कर्मणामनारम्भात् नैष्कर्म्यं पुरुषोऽश्नुते’ गीता ३.४।
अनारोग्यम्	(न) १.न आरोग्यम् । रोग:,अस्वास्थ्यम् । (वि) २.न आरोग्यं यस्मात् । रोगकारणीभूतम् । ‘अनारोग्यमनायुष्यमस्वर्ग्यं चातिभोजनम्’ मनुः२.५७।
अनार्जवम्	(पुं) नास्ति आर्जवं यस्मात् । १.रोग:। (न) न आर्जवम् । २.वक्रता, कुटिलता । ३.वञ्चना । (वि) न आर्जवं यस्य । ४.वक्र:,कुटिल:। 
अनार्तवः	(वि) ऋतो भवः आर्तवः; न आर्तवः। १.असामयिकः। (स्त्री) अनार्तवा । २.अदृष्तरजस्का कन्या । 
अनार्य:	(वि) न आर्य:। १.असच्चरितः,अश्रेष्ठः। ‘अनार्यजुष्टमस्वर्ग्यम्’ गीता २.२। २.न आर्य: यस्मिन् । आर्यरहितदेश:।
अनार्यकम्	(न) अनार्यदेशे आर्यावर्तभिन्ने द्वीपान्तरादौ भवम् । अनार्य+कन्(स्वार्थे) । ‘न सामिवचने’ ५.४.५ ज्ञाप०। अगुरुकाष्ठम् । 
अनार्यकर्मा	(वि) (अनार्यकर्मन्) । अनार्यं नीचं कार्यं यस्य । १.नीचकर्मकर्ता । (न) अनार्यं नीचं कर्म । २.नीचकृत्यम् ।  
अनार्यजः	(पुं) अनार्यदेशे आर्यावर्तभिन्नदेशे जायते । अनार्य+जनी(प्रादुर्भावे)+डः। ‘सप्तम्यां जनेर्डः’ ३.२.९७। १.अगरुकाष्ठम् । ‘अगरुराजार्हं० अनार्यजं जोङ्गकं च’ हैमः। (वि) २.अनार्यदेशजातः। ३.अनार्यात् जातः जनः।
अनार्यजुष्टः	(वि) न आर्यैः जुष्टः सेवितः। श्रेष्ठजनासेवितः। ‘कश्मलमिदं विषमे समुपस्थितम् । अनार्यजुष्टम्’ गीता २.२।
अनार्यतिक्तः	(पुं) अनार्यप्रियः तिक्तः। भूनिम्बवृक्षः(चिराता) ।
अनार्ष:	(वि)  ऋषिजुष्टत्वात् ऋषि:  वेद:, तत्र उक्त: आर्ष:। न आर्ष:। १.वेदे अप्रयुक्त:,अवैदिक:। ‘सम्बुद्धौ शाकल्यस्येतावनार्षे’ पा०१.१.१६। २.ऋषिणा न दृष्टः। ‘अणिनञावनार्षयोः०’ पा०४.१.७८। ३.ऋषिसम्बन्धरहितः। 
अनालम्बः	(वि) नास्ति आलम्बः यस्य। १.अवलम्बनहीन:,आश्रयशून्यः। ‘कथङ्कारमनालम्बा कीर्तिर्द्यामधिरोहति’ माघः२.५२। (पु) न आलम्बः। २.आश्रयाभाव:।   
अनालोचित:	(वि) न आलोचित:  कर्तव्यतया विचारित:। १.इतिकर्तव्यतया अविचारित: :। ‘अनालोचितकार्यस्य वाग्जालं वाग्मिनो वृथा’ माघः२.२७। २.अविवेचितः ३.अनिरीक्षितः।
अनावर्ती 	(वि) (अनावर्तिन्) । न आवर्ती । पुनरागमनरहितः,पुनरावर्तनहीनः। 
अनाविद्धः	(वि) न आविद्धः। १.अच्छेदितः,अकृतरन्ध्रः। २.अवक्रः,अनामितः।‘अनाविद्धं रत्नं मधु नवमनास्वादितरसम्’शाकु०२.१०। ३.अबाधितः। ‘अनाविद्धया तन्वा त्वाजय’ ऋक् ६.७५.१।
अनाविल:	(वि) न आविल:। अकलुष:,स्वच्छ:,प्रसन्नः। ‘जाङ्गलं सस्यसम्पन्नमार्यप्रायमनाविलम्’ मनुः७.६९।
अनावृत:	(वि) न आवृत:। आवरणशून्य:,अनाच्छादित:। ‘अनावृतत्वाद्बहिरन्तरं न ते’ भाग०।
अनावृत्त:	(वि) न आवृत्तः अभ्यस्तः। १.प्रथमगतः। ‘मलमासेऽप्यनावृत्तां तीर्थयात्रां विवर्जयेत्’ स्मृतिः। २.अपुनर्गतः।
अनावृत्ति:	(स्त्री) न आवृत्ति: पुनर्गमनम् । १.आगमनाभावः। ‘एकया यान्त्यनावृत्तिमन्ययाऽवर्तते पुन:’ गीता ८.२६। २.अभ्यासाभाव:। ३.बन्धमोचनम्, अपुनर्जन्म, मोक्षः। ‘अनावृत्तिः शब्दात्०’ ब्रह्मसूत्रम् ४.४.२२।
अनावृष्टि:	(स्त्री) न आवृष्टि:। वर्षणाभाव:,ईतिभेदः। ‘अतिवृष्टिरनावृष्टिर्मूषका शलभा: शुका:। अत्यासन्नाश्च राजान: षडेता ईतय: स्मृता: ॥’ । ‘द्वादशवार्षिक्यामनावृष्ट्याम्’ हितो०।
अनाशः	(वि) न आशा यस्य । १.आशाहीनः। २.न नाशः यस्य । नाशरहितः,शाश्वतः। न आ सम्यक् यथेच्छम् आशः अशनं यस्य । ३.यथेच्छभोजनशून्यः। 
अनाशकः	(वि) न आ सम्यक् यथेच्छम् आशः अशनं यस्य । नञ्+आङ्+आश+कप् । ‘शेषाद्विभाषा’ ५.४.१५४ । १.यथेच्छभोजनरहितः। २.न नाशः यस्य । नञ्+नाश+कप् (५.४.१५४) । नाशरहितः,शाश्वतः। ३.न नाशकः। नाशाकारकः।
अनाशी	(पुं) (अनाशिन्) । न नश्यति ।  नञ्+णश(अदर्शने)+णिनि:। ‘सुप्यजातौ णिनिः०’ ३.२.७८। १.परमात्मा । ‘अनाशिनोऽप्रमेयस्य’ गीता २.१८। (वि) २. अनश्वर:, शाश्वत:। ‘नश्यतो विनिपातेनाविनिपाते त्वनाशिनौ’ मनुः।
अनाश्यः	(वि) १.नाशायोग्यः। २.नाशयितुम् अशक्यः।
अनाश्रमी	(पुं) (अनाश्रमिन्) । न आश्रमी । १.गृहस्थाद्याश्रमशून्यः। ‘अनाश्रमी न तिष्ठेत्तु क्षणमेकमपि द्विजः’ स्मृतिः।  २.विधुरः,अपत्नीकः।
अनाश्रयः	(पुं) न आश्रयः। १आश्रयाभावः। (वि) न आश्रयः यस्य । २.आश्रयरहितः।
अनाश्रवः	(वि) न आश्रव:। वचसि न स्थितः,अविधेयः। ‘सङ्गमं तु भिषजामनाश्रवः’ रघुः१९.४९।
अनाश्रितः	(वि) न आश्रितः। १.अनधीनः,स्वतन्त्रः। २.अनवलम्बितः,इतरानपेक्षः। ‘अनाश्रितः कर्मफलं कार्यं कर्म करोति यः’ गीता ६.१।
अनाश्वान्	(वि) (अनाश्वस्) । नञ्+अश(भोजने)+क्वस् । ‘उपेयिवाननाश्वाननूचानश्च’ ३.२.१०९ । अनशितः,अभुक्तवान्,भोगशून्यः। ‘इच्छताशितुमनाशुषा न च’ माघः१४.४९।
अनाश्वासः	(पुं) न आश्वासः। विश्वासाभावः,आदराभावः। ‘प्रत्यक्षपूर्वकत्वात् अनुमानस्य सर्वत्रानाश्वासप्रसङ्गात्’ बृ०उ०भा०। 
अनासादितः	(वि) न आसादितः। १.अप्राप्तः,असम्पादितः। २.असन्निहितः।
अनासिक:	(वि) नास्ति नासिका अस्य । १.नासिकारहितः, भग्ननासिकः। २.विकृतनासिकः। 
अनास्था	(स्त्री) न आस्था । १.अनादरः,उपेक्षा,उदासीनता । ‘ब्रूत येनात्र वः कार्यमनास्था बाह्यवस्तुषु’ कुमा०६.६३। २.अपमानः,अवमाननम् । (वि) ३.न आस्था यस्य । उदासीनः,तटस्थः। 
अनास्वादः	(पुं) न आस्वादः। १.अरुचिः। (वि) २.न आस्वादः यत्र । रुचिहीनः,निःसारः।
अनास्वादितः	(वि) न आस्वादितः। अगृहीतरुचिः। ‘मधु नवमनास्वादितरसम्’ शाकु०२.१०।
अनाहतः	(वि) न आहतः। १.अकृताघातः,आघातरहितः। (न) न आहतानि छेदक्षालनोपभोगाः यस्य । २.छेदक्षालनोपभोगरहितं नूतनं वस्त्रम्,नवाम्बरम् । ‘अनाहतं निष्प्रवाणि तन्त्रकं च नवाम्बरे’ अमर:। ३.अगुणिताङ्कः। ४.हृदयस्थितं सुषुम्नामध्यस्थं द्वादशदलं चतुर्थचक्रं पद्मम् । ‘शब्दब्रह्ममयं शब्दानाहतं तत्र दृश्यते । अनाहताख्यं तत्पद्मं मुनिभि: परिकीर्तितम् ॥’ देवीभा०। 
अनाहतनादः	(पुं) न आहतनादः। आघातं विना उत्पन्नः शब्दः। ओँकारनादः। 
अनाहारः	(वि) नास्ति आहारः यस्य । १.आहाररहितः,उपोषितः,विषयोपभोगरहितः। (पुं) न आहारः। २.भोजनाभावः,निरशनम् । ‘अनाहारेणात्मानं व्यापादयिष्यामि’ हितो०। 
अनाहार्यः	(वि) न आहार्य:। १.अकृत्रिमः, स्वाभाविकः। २.आहरणीयभिन्नः,आनेतुम् अशक्यः। ३.भोक्तुम् अनर्हः। ४.आहरणानर्हः।
अनाहिताग्निः	(पुं) न आहितः अग्निः येन । विधिना अकृताग्न्याधानः,निरग्निः द्विजभेदः। ‘योऽनाहिताग्निः शतगुः’ मनुः११.१४।
अनाहूतः	(वि) न आहूतः। अनिमन्त्रितः,अकृताह्वानः। ‘अनाहूतोऽध्वरं गच्छेत्’ ।  
अनिकेतः	(पुं) नास्ति निकेतः नियमेन निवासः यस्य । १.नियतनिवासशून्यः परिव्राजकः,संन्यासी । ‘अनग्निरनिकेतः स्याद् ग्राममन्नार्थमाश्रयेत्’ मनुः६.४३। २.निवासरहितः। ‘अनिकेतः स्थिरमतिः’ गीता १२.१९ ।  
अनिगीर्ण:	(वि) न निगीर्ण:। १.अखादित:। २.अनपह्नुतः,अगोपितः। ३.उक्त:,शब्दप्रतिपादितः। ‘विषयस्यानिगीर्णस्यान्यतादात्म्यप्रतीतिकृत्’ सा०द०२.८।
अनिग्रहः	(पुं) न निग्रहः। १.अनियन्त्रणम्, अनिर्बन्धः। ‘अनिग्रहाच्चेन्द्रियाणां नरः पतनमृच्छति’ याज्ञ०३.२१९ । २.अनिराकरणम् । (वि) न निग्रहः यस्य । ३.अनियन्त्रितः,नियन्त्रणशून्यः।
अनिच्छा	(स्त्री) न इच्छा । १.उपेक्षा,उदासीनता । ‘स्फुटामनिच्छां विवरीतुमुत्सुकाम्’ नैष०९.१। २.निरपेक्षा,अनाकाङ्क्षा । ‘चरेत् सान्तपनं कृच्छ्रं प्राजापत्यमनिच्छया’ मनुः११.१२४।
अनिच्छु:	(स्त्री) न इच्छु:। इच्छारहितः,अनाकाङ्क्षी ।
अनित:	(वि) नञ्+अन(प्राणने)+क्त:। ‘गत्यर्थाकर्मक०’ ३.४.७२। १.जीवित:,प्राणसहित:। २.न इत: प्राप्त: गतः वा । अप्राप्तः। ३.न गतः।
अनित्य:	(वि) १.न नित्य:। नश्वर:,नाशशीलः। ‘धर्मो नित्य: सुखदु:खेऽप्यनित्ये’ महा०। २.अस्थिर:,सन्दिग्ध:। ‘अनित्यो विजयो यस्मात् दृश्यते युध्यमानयो: । पराजयश्च सङ्ग्रामे तस्माद्युद्धं विवर्जयेत् ॥’ मनुः७.१९९। ३.नित्यभिन्न: ,विशेषरूपः। ‘आनाय्योऽनित्ये’ पा०३.१.१२७। ‘स हि गार्हपत्यादानीयतेऽनित्यश्च सततमप्रज्वलनात्’ सि०कौ०। ४.कृताकृतप्रसङ्गशून्यः वैकल्पिकः। ‘समासान्तविधेरनित्यत्वात्’ पा०भा०। ५.आकस्मिक:,नैमित्तिक:। (अ) ६.नैमित्तिकतया,निमित्तानुसारम् । ‘अनित्यं हि स्थितिर्यस्मात्तस्मादतिथिरुच्यते’ मनु:३.१०२। 
अनिद्रः	(वि) नास्ति निद्रा यस्य । १.निद्रारहितः। २.अनलसः,जागरूकः। ‘अनिद्रौ षडहोरात्रं तपोवनमरक्षताम्’ रामा०। (स्त्री) न निद्रा । ३.निद्राराहित्यम् । ‘हृद्ग्रहलोल्यमनिद्रा स्तम्भः’ सुश्रुतः। ४.जागरूकता । 
अनिन्दित:	(वि) न निन्दित:। निन्दारहित:,प्रशस्त:,साधुः। ‘प्रणाय्यः साध्वनिन्दितौ’ त्रिका०। ‘अनिन्दितै: स्त्रीविवाहैरनिन्द्या भवति प्रजा’ मनु: ३.४२। 
अनिपुण:	(वि) न निपुण:। अप्रवीण:,अपटु:। ‘य: शास्त्रादिष्वनिपुण: श्रद्धावान् स तु मध्यम:’ भक्तिरसामृतसिन्धु:।
अनिभृतः	(वि) न निभृतः। १.चञ्चलः। ‘भुवमनिभृतवेलावीचिबाहुः पयोधिः’ किरा०३.६०। २.अरहस्यः,लोकप्रसिद्धः।
अनिमित्तः	(वि) न निमित्तं यस्य । १.निष्कारणः,निराधारः,आकस्मिकः। ‘आलक्ष्यदन्तमुकुलाननिमित्तहासै:’  शाकु०७.१७। (न) न निमित्तम् । २.कारणाभावः। ‘अनातुरः स्वानि खानि न स्पृशेदनिमित्ततः’ मनुः४.१४४। ३.अपशकुनम् । ‘ममानिमित्तानि हि खेदयन्ति’ मृच्छ०१०। (क्रि०वि) ४.कारणं विना । ‘अनिमित्तमिन्दुवदने किमत्रभवतः पराङ्मुखी भवसि’ मालवि०१.१८।
अनिमित्तनिराक्रिया	(स्त्री) अनिमित्तानां निराक्रिया । अपशकुनानां निराकरणम् । 
अनिमिषः	(पुं) नास्ति निमिषः चक्षु:स्पन्दनं यस्य । १.विष्णुः। ‘निमिषोऽनिमिषः स्रग्वी’ वि०स०। २.देवता,सुरः। ३.मत्स्यः। ‘सुरमत्स्यावनिमिषौ’ अमरः। (वि) ४.निमेषरहितः,स्थिरदृष्टिः,सावधानः।    
अनिमिषदृष्टिः	(वि) स्थिरदृष्ट्या दर्शकः।
अनिमिषलोचन:	(वि) स्थिरदृष्टि:। 
अनिमिषाचार्यः	(पुं) अनिमिषाणां सुराणाम् आचार्य:। बृहस्पतिः।
अनिमेषः	(पुं) नास्ति निमेषः चक्षु:स्पन्दनं यस्य । १.विष्णुः। २.देवता,देवः। ३.मत्स्यः। ‘अनिमेषो मत्स्यदेवयोः’ मेदिनी । (वि) २.निमेषरहितः,स्थिरदृष्टिः,सावधानः। ‘शनैस्तमक्ष्णामनिमेषवृत्तिभिः’ रघुः३.४३।
अनियतः	(वि) न नियतः । १.अनियन्त्रितः। २.अनिश्चितः,अनिर्दिष्टः। ‘अनियतवेलमाहारोऽश्यते’ शाकु०२.१.२। ३.अनित्यः,अस्थायी । ‘रत्यादयोऽप्यनियते रसे स्युर्व्यभिचारिणः’ सा०द०३.१७२।  
अनियतपुंस्का	(स्त्री) अनियमितः पुमान् यस्याः। दुश्चरणशीला स्त्री,व्यभिचारिणी ।
अनियतवृत्तिः	(वि) नास्ति नियता वृत्तिः यस्य । १.निश्चितजीविकारहितः। २.निश्चितोद्योगरहितः। ३.निश्चितशब्दव्यापाररहितः।
अनियताङ्कः 	(पुं) अनिश्चितः अङ्कः (गणितम्)।
अनियतात्मा	(वि) (अनियतात्मन्) । अनियन्त्रितमनाः,चञ्चलचित्तः।
अनियन्त्रणम्	(न) १.अनिर्बन्धः। (वि) न नियन्त्रणं यस्य । नियमनरहितः,स्वतन्त्रः। ‘अनियन्त्रणानुयोगो नाम तपस्विजनः’ शाकु०१.२४.६।
अनियन्त्रितः	(वि) न नियन्त्रितः। १.अनियमितः। २.उच्छृङ्खलः।
अनियम:	(पुं) न नियमः। १.निर्बन्धाभावः। २.अनिश्चय:। ‘गुरु षष्ठं च पादानां शेषेष्वनियमो मत:’ छन्दोम०। ३.नियन्त्रणाभावः। (वि) न विद्यते नियम: यस्य । ४.नियमरहित:, निर्बन्धरहित:।  
अनिराकरणम्	(न) न निराकरणम् । निवारणाभावः। ‘अनिराकरणात् कर्तुस्त्याङ्गकर्मणे स्थितम्’ हरिः।
अनिराकृत:	(वि) न निराकृत:। अनिवारित:। ‘अनिराकृततापसम्पदम्’ माघः१६.२४।
अनिरुक्त:	(वि) न निरुक्तः। १.न निरुक्तं निर्वचनं येन । निर्वचनशून्यः। २.विशेषरूपेण अवयवार्थरहितः। ‘एतस्मिन्नदृश्येऽनात्म्येऽनिरुक्ते’ ऐत०। ३.अनिर्दिष्टः। ‘अनिरुक्तप्रातःसवनः प्रथमः’ कात्या०२२.५.७।
अनिरुद्धः	(पुं) न निरुद्धः। १.विष्णुः,वासुदेवसङ्कर्षणप्रद्युम्नानिरुद्धाख्यचतुर्व्यूहस्य परमेश्वरस्य व्यूहभेदः। ‘न केनाऽपि प्रादुर्भावेषु निरुध्यते’ भा०। ‘अनिरुद्धः सुरानन्दः’ वि०स०। २.प्रद्युम्नस्य पुत्रः,उषानाथः। (वि) ३.स्वतन्त्रः, अनियन्त्रितः,अनर्गलः। ४.गुप्तचरः,चरः। ‘अनिरुद्ध उषानाथे चरे चानर्गलेऽन्यवत्’ विश्वः। (न) ५.सन्दानम्,सन्दानितकम्,काव्यबन्धभेदः। ‘सन्दानमनिरुद्धं च’ त्रिका०। 
अनिरुद्धपथम्	(न) न निरुद्धः। अनिरुद्धः पन्थाः यस्य । १.आकाशम्,अन्तरिक्षम् । (वि) २. अनियन्त्रितमार्गः।
अनिरुद्धभामिनी	(स्त्री) अनिरुद्धा प्रतिबन्धरहिता भामिनी । १.स्वैरिणी । २.अनिरुद्धस्य कामपुत्रस्य भामिनी पत्नी । उषा,बाणराजकन्या ।
अनिरुद्धभाविनी	(स्त्री) अनिरुद्धस्य कामपुत्रस्य भाविनी पत्नी । उषा,बाणराजकन्या ।
अनिर्णय:	(पुं.) न निर्णय:। अनिश्चय:,अनिर्धार:।
अनिर्दश:	(वि) न निर्गतानि दश दिनानि यस्य । अनपगतदशदिनः। ‘तावत् स्यादशुचिर्विप्रो यावत्तत्स्यादनिर्दशम्’ मनु: ५.७९।
अनिर्दशाहः	(वि) न निर्गतानि दशाहानि यस्य । अनपगतदशदिनः। ‘अनिर्दशाहां गां सूताम्’ मनुः८.२४२।
अनिर्दिष्ट:	(वि) न निर्दिष्ट:। अनिश्चित:,न विवृत:। अशब्दगोचरः।
अनिर्देश्य:	(वि) न निर्देष्टुं शक्य:। १.अनिर्वचनीयः। २.परमात्मा । स च निर्विशेषः निर्धर्मकः। तस्य जातिगुणक्रियासञ्ज्ञाभिः निर्देशायोग्यत्वम् । ‘अनिर्देश्यवपु: श्रीमान्’ वि०स०। ‘ये त्वक्षरमनिर्देश्यमव्यक्तं पर्युपासते’ गीता१२.३।
अनिर्धारित:	(वि) न निर्धारित:। अनिश्चित:। ‘अनिर्धारितैकत्वानेकत्वविशेषस्य’ रक्षित:।
अनिर्मल:	(वि) न निर्मल: परिष्कृतः। १.अपरिष्कृत:,मलिन:। (न) २.निर्मलाभाव:।
अनिर्माल्या	(स्त्री) न निर्माल्या । पृक्का,ओषधिविशेषः।
अनिर्लोडितः	(वि) न निर्लोडितः। अनालोचितः। ‘अनिर्लोडितकार्यस्य वाग्जालं वाग्ग्मिनो वृथा’ माघः२.२७।
अनिर्वचनीय:	(वि) न निर्वचनीय:। १.निर्वचनायोग्य:; अनिर्वाच्य:,वाक्यागम्यः। (पुं) २.परमात्मा । स च एवंरूपतया निर्वक्तुम् अशक्यः। (न) ३.जगत् । ४.अज्ञानम् । वेदान्तिमते जगदज्ञानं च सत्त्वासत्त्वाभ्यामेकतररूपेण निर्वक्तुम् अशक्यम् । ‘अज्ञानं च सदसद्भ्यामनिर्वनीयम्’ वे०सा०।
अनिर्वचनीयख्यातिः	(स्त्री) सत्त्वासत्त्वाभ्यामेकतररूपेण निर्वक्तुम् अशक्यस्य प्रतीतिः। ‘जगदज्ञानयोः अनिर्वचनीयख्यातिः’ वेदान्तः।
अनिर्वाणः	(वि) न निर्वाणं मज्जनं यस्य । अस्नातः गजः। ‘निर्वाणं निर्वृतौ मोक्षे विनाशे गजमज्जने’ वैज०। ‘अरुन्तुदमिवालानमनिर्वाणस्य दन्तिनः’ रघुः१.७१।
अनिर्वाहः	(पुं) न निर्वाहः। १.निर्वाहाभावः,समाप्त्यभावः,अनिष्पत्तिः। २.असङ्गतिः। ३.आयस्य अपर्याप्तिः,दारिद्र्यम् ।
अनिर्वाह्य:	(वि) न निर्वाह्य:। निर्वहणं कर्तुम् अशक्यः। अनिष्पाद्यः।
अनिर्विण्णः	(पुं) न निर्विण्ण:। १.विष्णुः। ‘अनिर्विण्णः सदामर्षी’ वि०स०। (वि) २.खेदरहितः,अदुःखितः। ३.आयासरहितः,श्रमरहितः। ४.अधैर्यहीनः। ५.निर्वेदशून्यः,अविरक्तः। 
अनिर्विद्	(वि) न निर्विद्यते । नञ्+निर्+विद(ज्ञाने)+क्विप् । ‘सत्सूद्विष०’ ३.२.६१ । १.खेदरहित:। २.आयासरहितः। ‘अनिर्विदा या विदधे विधात्रा’ माघः३.३४।
अनिर्वृतिः	(स्त्री) न निर्वृतिः। १.असुखम्,अतृप्तिः। २.दारिद्र्यम् । ‘अनिर्वृतिनिशाचरी मम गृहान्तरालं गता’ उद्भटः। (वि) न निर्वृतिः यस्य । ३.सुखरहितः। ४.अतृप्तः।
अनिर्वेदः	(पुं) न निर्वेदः। १.विषादाभावः,अवैराग्यम्,उत्साहः। ‘अनिर्वेदः श्रियो मूलमनिर्वेदः परं सुखम्’ रामा०। २.असन्तोषः। 
अनिलः	(पुं) अनिति जीवति अनेन । अन(प्राणने)+इलच् । ‘सलिकल्यनि०इलच्’ उ०१.५४। १.वायु: । ‘प्राणानामनिलेन वृत्तिरुचिता सत्कल्पवृक्षे वने’ शाकु०७.१२। २.वायुदेवता । ३.वसुविशेष:। ‘अनिलो वसुवातयो:’ मेदिनी । ४.शरीरस्य प्राणादिवायु:। ५.वातरोग:। ६.स्वातिनक्षत्रम् । ७.विष्णु:। ‘वह्निरनिलो धरणीधर:’ वि०स०।
अनिलघ्नकः	(पुं) अनिलं वातरोगं हन्ति । अनिलघ्न+कन्(सञ्ज्ञायाम्) । विभीतकवृक्षः(वयडा) ।
अनिलसखः	(पुं) अनिलस्य सखा । अनिलसखि+टच् । ‘राजाह:सखिभ्यष्टच्’ ५.४.९१ । अग्निः,आश्रयाशः। ‘अनिलसखवसू रोहिताश्वाऽश्रयाशौ’ हैमः। 
अनिलात्मजः	(पुं) अनिलस्य वायोः आत्मजः। १.हनुमान् । २.भीमः।
अनिलान्तकः	(पुं) अनिलस्य वातरोगस्य अन्तकः। इङ्गदीवृक्षः।
अनिलामयः	(पुं) अनिल: वात: एव आमय: रोग:। वातरोगः। 
अनिलायनम्	(न) अनिलस्य अयनम् । वायोः मार्गः।
अनिलाशी	(वि) (अनिलाशिन्) । १.वायुभक्षी । २.उपोषितः। (पु) ३.सर्पः।
अनिलाशनः	(वि) अनिलः अशनं भक्षणं यस्य । १.वायुभक्षकः। २.उपोषितः। (पु) ३.सर्पः। ‘सर्पो द्विरसनो व्यालः० नाकुसद्मानिलाशनः’ वैज०। 
अनिविशमानः	(वि) न निविशमानः। निवेशनरूपस्थितिशून्यः, सदा गन्ता । ‘पुनाना यन्मन्त्रानिविशमानाः’ ऋक् ७.४९.१। 
अनिशः	(वि)  नास्ति निशा रात्रिः व्यापारराहित्यं यस्मिन् । सन्ततः,अनवरतः। (क्रि.वि) २.अनवरतम्, सततम् । ‘सन्तताविरतानिशम्’ अमरः। ‘शत्रूणामनिशं विनाशपिशुनः’ माघः१.७५। 
अनिष्टम्	(न) न इष्टम् । नञ्+इषु(इच्छायाम्)+क्तः(भावे) । ‘नपुं० भावे क्तः’ ३.३.११४। १.अशुभम्,अमङ्गलम् । २.अनर्थः,विपत्तिः। ३.अपराधः। ‘भवत्यनिष्टादपि नाम दुःसहान्मनस्विनीनां प्रतिपत्तिरीदृशी’ कुमा०५.४२। ४.अपकारः। ‘मनसाऽनिष्टचिन्तनम्’ मनुः। (वि) न इष्टः। नञ्+इषु+क्तः(कर्मणि) । ‘निष्ठा’ ३.२.१०२ । ५.अनभिलषितः,अनपेक्षितः। ‘इष्टलाभादनिष्टाप्तेः करुणाख्यो रसो भवेत् ’ सा०द०३.२२२। ६.अहितः,अप्रियः। ७.दुष्टः। ८. न इष्टः यज्ञेन पूजितः। न+यज(देवपूजायाम्)+क्तः। यज्ञेन अपूजितः,अकृतयागः।  
अनिष्टग्रहः 	(पुं) हानिकारकः ग्रहः।
अनिष्टप्रसङ्गः	(पुं) अनीप्सितप्रसक्तिः,अनपेक्षितप्राप्तिः।
अनिष्टफलम्	(न) दुष्टपरिणामः।
अनिष्टशङ्का	(स्त्री) अनर्थस्य आशङ्का ।
अनिष्टहेतुः	(पुं) अपशकुनम् ।
अनिष्टा	(स्त्री) न इष्टा । नागबला ।
अनिष्टापत्ति:	(स्त्री) अनिष्टस्य आपत्ति:। अहितप्राप्तिः।
अनिष्टापादनम्	(न) अनिष्टस्य आपादनम् । १.अनपेक्षितस्य आरोपणम् । २.अवाञ्छितपदार्थस्य प्राप्तिः।
अनिष्णातः	(वि) न निष्णातः कुशलः। अकुशलः,अनभिज्ञः।  
अनिष्पत्तिः	(स्त्री) १.असमाप्तिः। २.अपरिपूर्णता ।
अनिष्पन्नः	(वि) १.असमाप्तः। २.असंपूर्णः। 
अनीकः	(पुंन) न नीयते अपसार्यते अस्मात् । नञ्+णीञ्(प्रापणे)+क्विप्,कप् च । १.युद्धम्,रणम् । २.अनिति अनेन । अन(प्राणने)+ईकन् । ‘अनिहषिभ्यां किच्च’ उ०४.१७। सेना,सैन्यम् । ‘अनीकोऽस्त्री रणे सैन्ये’ मेदिनी । ‘दृष्टवा तु पाण्डवानीकम्’ गीता १.२। ३.अग्रभागः,मुखम् । ‘अग्नेरनीकमप आविवेश’ यजुः८.२४।  
अनीकनेता	(पुं) १.विश्वक्सेनः। ‘अनीकनेतारमवैक्षतारात्’ याद०२.२३। २.स्कन्दः,षण्मुखः।
अनीकस्थः	(पुं) अनीके तिष्ठति । अनीक+ष्ठा(गतिनिवृत्तौ)+कः। ‘सुपि स्थः’ ३.२.४। १.योद्धा,रणगतः। २.गजस्य प्रशिक्षकः। ३.राजरक्षकः। ४.युद्धभेरीवीरमर्दलकः। ५.सङ्केतः,चिह्नम् । ‘अनीकस्थो रणगते हस्तिशिक्षाविचक्षणे । राजरक्षिणि चिह्ने च वीरमर्दलकेऽपि च’ मेदिनी ।
अनीकिनी 	(स्त्री) अनीकं रणः अस्ति प्रयोजनत्वेन अस्याः। अनीक+इनिः। ‘अत इनि०’ ५.२.११५। १.सेना । ‘समं समन्ततो राज्ञामापतन्तीरनीकिनीः’ माघः१९.१०। (स्त्री) २.अनीकानां सङ्घः,सैनाविशेषः,अक्षौहिण्याः दशमांशः। ‘एकैभैकरथत्र्यश्वा पतिः पञ्चपदातिका ।पत्त्यङ्गैस्त्रिगुणैः सर्वैः क्रमादाख्या यथोत्तरम् । सेनामुखं गुल्मगणौ वाहिनी पृतना चमूः। अनीकिनी दशानीकिन्यक्षौहिणी’ अमरः। ‘अनीकिनी स्त्रियां सेनामात्रसेनाविशेषयोः’ मेदिनी । 
अनीति:	(स्त्री) १.न नीति:। दुराचार:,अधर्म:,अन्यायः। ‘विष्टयो व्यतिपाताश्च ये चान्येऽनीतिसम्भवाः’ वामनपु०। (वि) न ईति: यस्य । २.ईतिबाधारहित:। ३.न नीति: यस्य । दुराचारवान्,अधर्ममार्गानुयायी ।
अनीशः 	(पुं) नास्ति ईशः स्वामी नियन्ता यस्य । १.विष्णुः,सर्वेश्वरः। ‘अनीशः शाश्वतः स्थिरः’ वि०स०। २.न ईशः स्वामी । अस्वामी । ‘भजेरन् पैतृकं रिक्थमनीशास्ते हि जीवतोः’ मनुः९.१०४।  (वि) न ईशः यस्य । ३.अस्वतन्त्रः,पराधीनः। ४. अशक्तः,असमर्थः। ५.स्वामिशून्यः। ‘सर्वप्रभुरनीशस्त्वमेकः’ रघुः१०.२०। 
अनीश्वरः 	(वि) नास्ति ईश्वरः यस्य । १.ईश्वररहितः। २.न ईश्वरः,असमर्थः। ‘शयिता सविधेप्यनीश्वरा’ भामिनी २.१८२। ३.परमात्मसम्बम्धरहितः। ‘ध्यानेनानीश्वरान् गुणान्’ मनुः६.७२। ४.स्मामिशून्यः। (न) ५.नियन्तृशून्यं जगत् - सां०। ‘जगदाहुरनीश्वरम्’ गीता १६.८।  
अनीश्वरवादः 	(पुं) निरीश्वरवादः,सर्वनियन्ता ईश्वरः नास्ति -इति मतम्,नास्तिकवादः।
अनीश्वरवादी 	(वि) (अनीश्वरवादिन्) । निरीश्वरवादी,सर्वनियन्ता ईश्वरः नास्ति -इति वक्ता,नास्तिकमतावलम्बी ।
अनीहः	(वि) नास्ति ईहा आशा चेष्टा वा यस्य । १.फलाशारहितः,निःस्पृहः। २.निश्चेष्टः। 
अनीहा	(स्त्री) न ईहा । १.अनादरः,उपेक्षा,अनुत्साहः। ‘प्रभुशक्तिं द्विषतामनीहया’ किरा०२.१०। २.आशाराहित्यम्,निःस्पृहता ।
अनु	(अ) अनिति । अन(प्राणने)+उः बाहु०। १.पश्चात्,अनन्तरम् । ‘क्रमेण सुप्तामनु संविवेश’ रघुः२.२४। २.आयामः, दीर्घः। ‘वहत्ययोध्यामनु राजधानीम्’ रघुः१३.६१। ३.सह,साकम् । ‘उमास्तनोद्भेदमनु प्रवृद्धो मनोरथः’ कुमा०७.२४। ४.हीनम् । ‘मित्रलाभमनु लाभसम्पदः’ किरा०१३.५२। ५.नीचः,निकृष्टः। ‘अनु हरिं सुराः’ । ६.अंशः,भागः। ‘लक्ष्मीर्हरिमनु’ । ७.वीप्सा,व्याप्तिः। ‘वृक्षं वृक्षमनुसिञ्चति’ । ८.समीपम् । ‘अनुनदि शुश्रुविरे रुतानि ताभिः’ माघः७.२४। ९.सादृश्यम् । ‘सर्वं मामनु ते प्रियाविरहितां त्वं तु व्यथां मानुभूः’ विक्रमो०४.२५। १०.अनुरूपम्,युक्तम्,अनुकूलम् । ‘तथैव सोऽभूदन्वर्थो राजा प्रकृतिरञ्जनात्’ रघुः४.१२। ११.आभिमुख्यम्,पुरस्तात् । ‘मातरमनुधावति कृष्णः’ । १२.आचरणम् । ‘प्रजापतिः कल्पितयज्ञभागं शैलाधिपत्यं स्वयमन्वतिष्ठत्’ कुमा०१.१७। १३.लक्षणं,ज्ञापकम् । ‘वृक्षमनु विद्योतते विद्युत्’ । ‘तत्र च वृक्षप्रकाशेन विद्युद्विद्योतितदेशज्ञापनात् वृक्षो लक्षणम्’ प्रौढम०। १४.उपासनम्,सेवा । ‘अन्वासितमरुन्धत्या स्वाहयेव हविर्भुजम्’ रघुः१.५६। १५.अनुक्रमम्,क्रमानुसारेण । ‘अनुज्येष्ठम्’ । १६.अप्रधानम्,अमुख्यम् । ‘अनुबन्धः’ । १७.इत्थम्भूताख्यानम्,प्रकारविशेषनिरूपकम् । ‘भक्तो हरिमनु’ हरेरित्थम्भूतः,भक्तिविशेषयुक्तः। १८.पश्चात् । ‘तदनु ज्वलनं त्वदर्पितम्’ कुमा०४.३६।‘अनु हीने सहार्थे च पश्चात्सादृश्ययोऽरपि । लक्षणेत्थम्भूताख्यानभागवीप्सास्वनुक्रमे । आयामे च समीपे च’ मेदिनी ।
अनुकः	(वि) अनुकामयते । अनु+कन् । ‘अनुकाभिकाभीकः कमिता’ ५.२.७४। १.कामुकः,कामी । ‘कामुके कमिताऽनुकः’ अमरः। ‘वाचमनुकामात्मनोऽकुरुत’ कौ०ब्रा०। (अ) अनुकम् । २.वितर्कः। ‘चादेराकृतिगणत्वात् अस्य चादिगणे पाठः’ प्रौढम०।
अनुकथनम्	(न) १.पश्चात् कथनम् । २.सम्भाषणम् ।
अनुकम्पकः	(वि) अनुकम्पते दयते । अनु+कपि(चलने)+ण्वुल् । ‘ण्वुल्‌तृचौ’ ३.१.१३३ । १.दयालुः,कृपाकरः। ‘सर्वभूतानुकम्पकः’ मनुः६.८। 
अनुकम्पनम्	(न) अनुकम्प्यते । अनु+कपि(चलने)+ल्युट्(भावे) । ‘ल्युट् च’ ३.३.११५ । करुणा । (वि) अनुकपि+युच्(कर्तरि) । ‘चलनशब्दार्थादकर्मकाद्युच्’ ३.२.१४८। २.दयाशीलः,दयालुः। 
अनुकम्पा	(स्त्री) अनु+कपि(चलने)+अः। ‘गुरोश्च हलः’ ३.३.१०३। १.दया,कृपा । ‘कृपा दयानुकम्पा स्यात्’ अमरः। ‘भक्त्या गुरौ मय्यनुकम्पया च’ रघुः२.६३। २.किञ्चिच्चलनम् । 
अनुकम्प्यः	(वि) अनुकम्पितुम् अर्हः। अनु+कपि(चलने)+यत् । ‘पोरदुपधात्’ ३.१.९८। १.कृपायोग्यः,दयार्हः। ‘किं तन्न येनासि ममानुकम्प्या’ रघुः१८.७४। २.द्रुतगामी,वेगवान् । 
अनुकम्प्रः	(वि) अनु+कपि(चलने)+रः। ‘तमिकम्पि० रः’ ३.२.१६७। दयाशीलः,कृपालुः। 
अनुकरणम्	(न) अनुक्रियते । अनु+डु कृञ्(करणे)+ल्युट्(भावे) । ‘ल्युट् च’ ३.३.११५। १.अनुकृतिः,सदृशक्रियादिकरणम्,गुणक्रियावयवादिभिः सदृशीकरणम् । ‘तव सुचीरतैकदेशस्यानुकरणं किलैतत्’ मुद्रा०७ । अनुकरणं द्विधा -१.शब्दानुकरणम्, अर्थरहितकेवलशब्दस्य सदृशकरणम् । ‘अव्यक्तानुकरणस्यात इतौ’ पा०६.१.९८। २.अर्थानुकरणम्,अर्थविशिष्टस्य शब्दस्य सदृशकरणम् । २.अनुक्रियते अनेन । अनु+कृञ्+ल्युट्(करणे) । ‘करणाधिकरणयोश्च’ ३.३.११७। प्रतिकृतिः,सदृशीकरणसाधनम् ।
अनुकर्ता	(पु) (अनुकर्तृ)। अनुकरोति । अनु+डुकृञ्(करणे)+तृन् । ‘तृन्’ ३.२.१३५। १.नटः। (वि) २.अनुकरणकर्ता ।
अनुकर्षः  	(पुं) अनुकृष्यते स्वसम्बद्धेन चक्रेण । अनु+कृष्(विलेखने)+घञ् । ‘अकर्तरि च कारके’ ३.३.१९। १.रथाधः स्थितं काष्ठम् । २.आकर्षणम् । ‘अनुकर्षो रथास्याधः स्थिते दारुणि कर्षणे’ नानार्थर०। ३.पूर्ववाक्योपात्तपदादेः उत्तरत्र अन्वयार्थम् आहरणम्,अनुवृत्तिः -व्या०। 
अनुकर्षणम्	(न) अनु+कृष(विलेखने)+ल्युट् । ‘ल्युट् च’ ३.२.११५ । १.रथाधः स्थितं चक्रोपरि बद्धं काष्ठम् । २.पूर्वस्मिन् सूत्रे अग्रिमसूत्रस्थपदस्य प्रयोगः -व्या०। ३.पूर्ववाक्योपात्तपदादेः उत्तरत्र अन्वयार्थम् आहरणम् । ४.आकर्षणम्,अवकर्षणम् । 
अनुकर्षा	(पुं) (अनुकर्षन्)। अनुकर्षः,रथाधःस्थितं काष्ठम्,अक्षतलदारु । ‘अनुकर्षा नाक्षतलदारु’ बोपालितः।
अनुकल्पः 	(पुं) अनुकल्प्यते गौणत्वेन विधीयते । अनु हीनः कल्पः वा । अनु+क्लृप्+णिच्+अच् । १.गौणकल्पः,अप्रधानविधिः,प्रतिनिधिः। ‘मुख्यः स्यात् प्रथमः कल्पोऽनुकल्पस्ततोऽधमः’ अमरः।  ‘प्रभुः प्रथमकल्पस्य योऽनुकल्पेन वर्तते’ मनुः११.३०।  
अनुकल्पता	(स्त्री) अनुकल्पस्य भावः। अप्रधानता । ‘व्यधित कल्पतरोरनुकल्पताम्’ याद०३.६५।
अनुकामः	(पुं) अनुरूपः कामः। १.योग्याभिलाषः। (वि) अनुकामयते । अनु+कमु(कान्तौ)+अच् । २.अतिकामुकः। (अ) अनुकामम् । सदृशं कामस्य, कामम् अनतिक्रम्य वा । सादृश्यार्थे याथार्थ्ये वा अव्ययी०। ३.कामसादृश्यम् । ४.यथाकामम् । ‘अनुकामं तर्पयेथाम्’ ऋक् १.१७.३।
अनुकामीनः	(वि) कामस्य अभिलाषस्य सदृशम्, अनुकामं गच्छति । अनुकाम+गम्लृ(गतौ)+खः। ‘अवारपारात्यन्तानुकामं गामी’ ५.२.११ । स्वेच्छागमनशीलः,कामङ्गामी । ‘कामङ्गाम्यनुकामीनः’ अमरः। ‘अनुकामीनतां त्यज’ भट्टिः।  
अनुकारः	(वि) अनु+डु कृञ्(करणे)+घञ्(भावे) । ‘भावे’ ३.३.१८। १.गुणक्रियादिभिः सदृशीकरणम्,सदृशरूपवेषभाषाद्याविष्करणम्,उपमा,साम्यम् । ‘अनुकारोऽनुहारः साम्यं तुलोपमा’ हैमः। ‘भवेदभिनयोऽवस्थानुकारः’ सा०द०६.२।
अनुकारी	(वि) (अनुकारिन्) । अनुकरोति । अनु+डु कृञ्(करणे)+णिनिः। ‘सुप्यजातौ णिनि०’ ३.२.७८। १.गुणक्रियादिभिः सदृशीकारकः, अनुकरणशीलः। ‘आमोदमुपजिघ्रन्तौ स्वनिःश्वासानुकारिणम्’ रघुः१.४३। (स्त्री) अनुकारिणी । अनुकारिन्+ङीप् । ‘ऋन्नेभ्यो ङीप्’ ४.१.५। ‘स्फुरत्तारानुकारिणीः’ माघः२.१८।
अनुकार्यः	(वि) अनुक्रियते असौ । अनु+डु कृञ्(करणे)+ण्यत् । ‘ऋहलोर्ण्यत्’ ३.१.१२४। १.अनुकरणयोग्यः,सदृशीकरणार्हः। नाटकादिषु नायकादयः अनुकार्याः। २.पश्चात् करणीयः। ‘यः पश्चात् पूर्वकार्याणि कुर्यादैश्वर्यमोहितः। पूर्वं चैवानुकार्याणि’  रामा० ।
अनुकालः	(वि) समयोचितः, सामयिकः।(अ)अनुकालम् कालस्य योग्यम् । याथार्थ्ये अव्ययी०। कालयोग्यतया,समयोचिततया । ‘भोजनाच्छादनं दद्यादनुकालं विशेषतः’ ।
अनुकीर्तनम्	(न) अनु+कृत(संशब्दने)+ल्युट् । कथनम्,स्तुतिः,स्तोत्रम् । ‘साङ्गं भवति तत्सर्वं हरेर्नामानुकीर्तनात्’ स्मृतिः।
अनुकूलः	(पुं) १.विष्णुः,परमात्मा । स च सर्वेषाम् आत्मत्वेन अनुकूलः। ‘अनुकूलः शतावर्तः’ वि०स०। २.नायकभेदः,एकस्यामेव नायिकायम् अनुरक्तः नायकः। ‘अनुकूलस्त्वेकनिरतः’ सा०द०३.३७। (वि) अनुकूलयति अनुकूलं करोति । अनुकूल+णिच्+अच् ।अप्रतिकूलः,सहायः। ‘मन्दं मन्दं नुदति पवनश्चानुकूलो यथा त्वाम्’ मेघः१.९। २.स्नेहपूर्णः,प्रीतिपूर्णः। ‘सदानुकूलेषु हि कुर्वते रतिम्’ किरा०१.५। ४.दयालुः। ५.योग्यः,अनुरूपः। ‘कुशलविरचितानुकूलवेषः’ रघुः५.७६। ६.हितकरः, सुखकरः। ७.  (न) ८.अर्थालङ्कारभेदः। ‘अनुकूलं प्रतिकूल्यमनुकूलानुबन्धि चेत्’ सा०द०१०.६४। ९.साहाय्यं । १०.प्रीतिः। (स्त्री) ११.दन्तीवृक्षः। १२.वृत्तभेदः। ‘स्यादनुकूला भतननगाश्चेत्’ ।
अनुकूलता	(स्त्री) अनुकूलस्य भावः। अनुकूल+तल् । ‘तस्य भावस्त्वतलौ’ ५.१.११९। १.आनुकूल्यं,दाक्षिण्यम् । ‘दाक्षिण्यं त्वनुकूलता’ हैमः। २.अनुग्रहः,दया । ‘सुहृदिव प्रकटय्य सुखप्रदां प्रथममेकरसामनुकूलताम्’ उ०रा० ४.१५।
अनुकूलत्वम्	(न) अनुकूलस्य भावः। अनुकूल+त्वः। ‘तस्य भावस्त्वतलौ’ ५.१.११९ । अनुकूलता,आनुगुण्यम् । ‘पवनस्यानुकूलत्वात् प्रार्थनासिद्धिशंसिनः’ रघुः१.४२।
अनुकृतः	(वि) अनु+डु कृञ्(करणे)+क्तः। ‘निष्ठा’ ३.१.१०२। तोलितः,सदृशीकृतः,अनुकरणविषयीकृतः। ‘अनुकृतशिखरौघश्रीभिरभ्यागतेऽसौ’ माघः४.६८।
अनुकृतिः	(स्त्री) अनु+डु कृञ्(करणे)+क्तिन् । ‘स्त्रियां क्तिन्’ ३.३.९४। अनुकरणम्, सदृशकरणम् । ‘धूमोद्गारानुकृतिनिपुणाः’ मेघः२.६।
अनुक्तः	(वि) न उक्तः। १.अकथितः,अप्रेरितः,अनियोजितः। ‘असावनुक्तोऽपि सहाय एव’ कुमा०३.२१। २.तिङ्कृत्तद्धितसमासैः अनभिहितः - व्या०। ‘अनुक्ते कर्मणि द्वितीया’ सि०कौ०५३७।
अनुक्रमः	(वि) अनु+क्रमु(पादविक्षेपे)+घञ् । ‘भावे’ ३.३.१८। १.क्रमः,आनुपूर्वी,परिपाटी । ‘वावृत्परिपाटी अनुक्रमः’ अमरः। ‘प्रचक्रमे वक्तुमनुक्रमज्ञा’ रघु०६.७०। (वि) अनुगतः क्रमम् । २.अनुगतक्रमः, क्रमप्राप्तः,पम्परागतः। (अ) क्रममनतिक्रम्य । यथार्थे अव्ययी०। ३.यथाक्रमम्,क्रमानुसारेण । 
अनुक्रमणम्	(न) अनु+क्रमु(पादविक्षेपे)+ल्युट् (भावे) । ‘ल्युट् च’ ३.३.११५। १.क्रमपूर्वकम् अग्रे गमनम् । २.अनुगमनम् ।  
अनुक्रमणिका	(स्त्री) अनुक्रमणी+कन्(स्वार्थे) । ‘न सामिवचने’ ५.४.५। भूमिका, अनुक्रमज्ञापिका,गन्थाद्यंशभेदे उक्तस्य वक्तव्यस्य वा अर्थसङ्घस्य गन्थशेषे क्वचिदादौ वा सङ्ग्राहिका,पुराणादेः उक्तविवरणस्य सङ्क्षेपेण पुनः कथनम् । ‘अनुक्रमणिकाध्यायं वृत्तान्तानां सपर्वणाम्’ महाभा०। 
अनुक्रमणी	(स्त्री) अनुक्रम्यते यथोत्तरं परिपाट्या आरभ्यते अनया । अनु+क्रमु(पादविक्षेपे)+ल्युट्(करणे)+ङीप् । भूमिका,अनुक्रमज्ञापकः ग्रन्थाद्यंशभेदः। उक्तस्य वक्तव्यस्य वा अर्थसङ्घस्य ग्रन्थशेषे क्वचित् आदौ वा सङ्ग्राहकः,पुराणादेः अंशविशेषः। ‘पर्वानुक्रमणी पूर्वं द्वितीयः पर्वसङ्ग्रहः’ महाभा०१प०। 
अनुक्रोशः	(पुं) अनुक्रोशति अनेन । अनु+क्रुश्(आह्वाने रोदने च)+घञ् । ‘हलश्च’ ३.१.१२१। १.करुणा,दया । ‘दयानुकम्पा स्यादनुक्रोशोऽपि’ अमरः। ‘सौहार्दाद्वा विधुर इति वा मय्यनुक्रोशबुद्ध्या’ मेघः२.५२। ३.अनुगतः क्रोशम् । प्राप्तक्रोशाध्वकः,क्रोशमार्गदूरं गतः।
अनुक्षणः	(वि) क्षणम् अनुगतः। १.अजस्रवृत्तिः,सततं विद्यमानः। (अ) क्षणे क्षणे । वीप्सायाम् अव्ययी०। २.प्रतिक्षणम्,अनवरतम् । 
अनुक्षत्ता	(पुं) (अनुक्षत्तृ) । क्षत्तारम् अनुगतः। द्वारपालकस्य सारथेः वा सेवकः,सहचरः। 
अनुख्यातिः	(स्त्री) अनु+ख्या(प्रकथने)+क्तिन् । ‘स्त्रियां क्तिन्’ ३.३.९४ । १.स्वरूपाविष्करणम्,साक्षात्कारेण स्वरूपस्य प्रकाशनम् । २.प्रसिद्धिः,परिचयः।
अनुगः	(वि) अनुगच्छति । अनु+गम्लृ(गतौ)+डः। ‘अन्यत्रापि दृश्यते’ वा०३.२.४८। १.अनुचरः,सेवकः,दासः। ‘तद्भूतनाथानुग नार्हसि त्वम्’ रघुः२.५८। २.सहचरः,सहायः। ३.अनुपदः,पश्चाद्गामी । ‘गोत्ररिक्थानुगः पिण्डो व्यपैति ददतः स्वधा’ मनुः९.१४२। ४.अनुसृत्य आगतः,अनुसारी । ‘गीतानुगं वारिमृदङ्गवाद्यम्’ रघुः१६.६४। (न) ५.पश्चात्,अन्वक् । ‘अन्वगन्वक्षमनुगे’ अमरः।
अनुगङ्गम्	(अ) गङ्गायाः अनु । १.गङ्गासमीपम् । २.गङ्गायाम् । विभ० अव्ययी०। ३.गङ्गावत् दीर्घम् । ‘अनुगङ्गं वाराणसी’  सि०कौ०६७०। 
अनुगतः	(वि) अनु+गम्लृ(गतौ)+क्तः(कर्मणि)। ‘निष्ठा’ ३.२.१०२। १.पश्चाद्गतः,सहगतः। ‘आनुगतमलिवृन्दैर्गण्डभित्तीर्विहाय’ रघुः१२.१०२। २.अनु+गम्लृ+क्तः(कर्तरि) । ‘गत्यर्थाकर्मक०’ ३.४.७२। व्याप्तः,सङ्गतः। ‘शिवमिवानुगतं गजचर्मणा’ किरा०५.२। ३.अनुसारी, आज्ञापालकः। ‘रामादेशादनुगता सेना तस्यार्थसिद्धये’ रघुः१५.९। ४.अनुरूपः,आनुलोम्यं गतः। ‘मृदङ्गानुगतसङ्गीतमधुरः पौराणां समुच्चरति चर्चरीध्वनिः’ रत्ना०१। ५.समानः,सदृशः। ६.अधीनः,विधेयः। ‘स्वमतमनुगतस्त्वं तु मह्यं ददासि’ मुद्रा०५.१९। ७.नियतः। ‘न च तदनुगतमेव अभिधावलम्बने नापि तस्य भावात्’ काव्यप्र०५.१३७.४।    
अनुगतिः	(स्त्री) अनु+गम्लृ(गतौ)+क्तिन् । ‘स्त्रियां क्तिन्’ ३.३.९४। १.अनुसरणम्,पश्चाद्गतिः। ‘बलस्य चतुरङ्गस्य नायकानुगतिर्नयः’ गतानुगतिकन्यायः। २.सादृश्यम् । ३.सम्मतिः,अङ्गीकृतिः।
अनुगमः	(पुं) अनु+गम्लृ+अप्(भावे) । ‘ग्रहवृदृनिश्विगमश्च’ ३.३.५८। १.पश्चाद्गमनम्, उपसर्पणम् । ‘न सोऽस्ति प्रत्ययो लोके यः शब्दानुगमादृते’ वाक्यप०१.१२३। २.सामान्यधर्मेण सर्वेषां विशेषधर्माणां सङ्ग्रहः। ‘सम्बन्धस्याननुगमो न दोषाय’ दाय०। ३.सम्मतिः,अङ्गीकारः। ४.सादृश्यम्,आनुलोम्यकरणम् । ‘कलौ त्वनुगमान्विते’ स्मृतिः।
अनुगमनम्	(न) अनु+गम्लृ(गतौ)+ल्युट्(भावे) । ‘ल्युट् च’ ३.३.११५। १.उपसर्पणम्,अनुसरणम् । ‘वन्यवृत्तिरिमां शश्वदात्मानुगमनेन माम्’ रघुः१.८८। २.सहगमनम् । ‘ज्वलच्चितारोहणेन भर्तृशरीरानुगमनमहं करोमि’ श्रुतित०।
अनुगर्जितः	(वि) अनु+गर्ज्+क्तः। १.गर्जनमनुसृत्य गर्जितः।(न) अनुगर्जितम् । २.गर्जनस्य प्रतिध्वनिः। 
अनुगवः	(पुं) गोः अनु गोः सदृशः आयामः यस्य । समासान्तः अच् । ‘अनुगवमायामे’ ५.४.८३। निपा०। गवायामतुल्यायामयुक्तः शकटादिः।
अनुगवीनः	(पुं) गोः पश्चात् । अव्ययी०। अनुगु अलं पर्याप्तं गच्छति । अनुगु+गम्लृ(गतौ)+खः,ईनादेशः। ‘अनुग्वलंगामी’ ३.२.१५। गोपः,गोरक्षकः,गोः पश्चात् यथेष्टगामी ।
अनुगामी	(वि) (अनुगामिन्) । अनु+गम्लृ(गतौ)+णिनिः। ‘सुप्यजातौ णिनिः०’ ३.२.७८। १.अनुयायी,अनुचरः। २.सहायः,सहचरः। ‘सहायोऽभिचरोऽनोश्च जीविगामिचरप्लवाः’ हैमः। (स्त्री) अनुगामिनी । ‘दृष्ट्वा श्रियमिवायान्तीं ब्रह्माणमनुगामिनीम्’ रामा० । 
अनुगुणः	(वि) अनुकूलः गुणः यस्य । १.अनुकूलः। २.योग्यः,अनुरूपः। ३.सङ्गतः,अभिमतः। ‘अद्वैतं सुखदुःखयोरनुगुणं सर्वास्ववस्थासु यत्’ उ०रा०१.३९। ४.अनुगतः गुणम् । गुणानुरागी,गुणेषु अनुरक्तः। ५.अनुरूपः  गुणः उपकरणम् । योग्यम् उपकरणम् । ‘रसानुगुणतां वीक्ष्य रसस्यैव हि मुख्यता’ सा०द०६.११६। (अ) ६.गुणे । विभ० अव्ययी०। ७.गुणम् अनतिक्रम्य । अव्ययी० । गुणानतिक्रमः। ८.अनुसारेण ।
अनुगुणा	 (स्त्री) अनुगता गुणं तन्त्रीसूत्रम् । १.तन्त्रीयुक्ता वीणा । ‘उत्कण्ठितस्य हृदयानुगुणा वयस्या’ मृच्छ०३.३। २.गुणानुरागिणी ।
अनुगुप्तः	(वि) अनु+गुपू(रक्षणे)+क्तः। ‘निष्ठा’ ३.२.१०२। १.आच्छादितः। ‘अनुगुप्ता अप आहृत्य’ गोभिलः। २.रक्षितः। 
अनुगृहीतः	(वि) अनु+ग्रह(उपादाने)+क्तः। ‘निष्ठा’ ३.२.१०२ । कृतानुग्रहः, दयापात्रम्, अनुग्रहपात्रीभूतः।
अनुग्रहः	(न) अनु+ग्रह(उपादाने)+अप् । ‘ग्रहवृदृ०’ ३.३.५८ । १.प्रसादः, कृपा, उपकारः। २.स्वीकृतिः,अङ्गीकारः। ३.आनुकूल्यम्,अभ्युपपत्तिः,हितसम्पादनाहितनिवारणप्रवृत्तिः। ‘अभ्युपपत्तिरनुग्रहः’ अमरः। ‘पादार्पणानुग्रहपूतपृष्ठम्’ रघुः२.३५। ४.दारिद्र्यादिजनितदुःखहरणेच्छा । ५.ग्रहम् अनुगतः। सूर्यादिग्रहानुगः ग्रहः। 
अनुग्रहणम्	(न) अनु+ग्रह(उपादाने)+ल्युट् । ‘ल्युट् च’ ३.३.११५ । अनुग्रहः। १.आनुकूल्यम्,अनिष्टनिवारणपूर्वकेष्टसाधनम् । २.अङ्गीकारः। ३.उपकारः। ४.दारिद्र्यादिजनितदुःखहरणेच्छा ।
अनुग्राहकः	(वि) अनु+ग्रह(उपादाने)+ण्वुल् । ‘ण्वुल्‌तृचौ’ ३.२.१३३। १.हितकारकः। २.उपकारी ।
अनुग्राह्यः	(वि) अनु+ग्रह(उपादाने)+ण्यत् । ‘ऋहलोर्ण्यत्’ ३.१.१२४। १.अनुग्रहीतुं योग्यः,दयार्हः। २.उपकारयोग्यः। ‘यदि तेऽहमनुग्राह्यो यदि स्मरसि मे गुणान्’ रामा०। 
अनुचरः	(वि) अनु+चर्(गतौ)+अच् । ‘नन्दिग्रहि०’ ३.१.१३४। १.सेवकः,परिचारकः। ‘अनुचरेण धनाधिपतेरथो’ किरा०५.१६। २.सहचरः,सहायः। ‘सहायश्चानुचरः’ अमरः। ३.पश्चाद्गामी,अनुसर्ता । ‘व्रताय तेनानुचेरण धेनोः’ रघुः२.४। ४.अनुगतः चरं दूतम् । दूतानुगः,दूतानुसारी । (स्त्री) अनुचरी । अनुचर+ङीप् । ‘टिड्ढाणञ्०’ ४.१.१५।
अनुचारकः	(वि) अनुसृत्य चरति । अनु+चर(गतौ)+ण्वुल् । ‘ण्वुल्‌तृचौ’ २.१.१३३। अनुचरः,सेवकः,अनुगन्ता । (स्त्री) अनुचारिका । दासी,सेविका ।
अनुचितः	(वि) न उचितः। १.अयुक्तः। २.अपरिचितः। ‘अभ्यस्तेऽप्युचितं न्याय्ये’ वैज०। ‘अनुचितनूपुरविरहं नार्हसि तपनीयपीठिकालम्बि’ मालवि०४.३।
अनुचिन्तनम्	(न) अनु+चिति(स्मृत्याम्)+ल्युट् । ‘ल्युट् च’ ३.३.११५। १.स्मरणम्,मननम्,चिन्तनम् । २.अनवरतचिन्तनम् ।‘द्वादशे मृत्युभावे च वैपरीत्यानुचिन्तनम्’ ज्यो०।
अनुचिन्ता	 (स्त्री)  । अनु+चिति(स्मृत्याम्)+ अङ् । ‘चिन्तिपूजि०’ ३.३.१०५। सततचिन्तनम्, प्रत्यास्मरणम्,पुनः पुनः ध्यानम् ।
अनुचिन्तितः	(वि) स्मृतः,ध्यातः। अनु+चिति(स्मृत्याम्)+क्तः। ‘निष्ठा’ ३.२.१०२। ‘अनुचिन्तितमात्रस्तमुपतस्थे खगेश्वरः’ याद०१६.५१।
अनुच्छित्तिः	(स्त्री) नञ्+अनु+छिदिर्(द्वैधीकरणे)+क्तिन् । ‘स्त्रियां क्तिन्’ ३.३.९४। १.अनाशः,अनश्वरता । २.अचमत्कारः। 
अनुच्छिष्टः	(वि) न उच्छिष्टः। उच्छिष्टभिन्नः,पवित्रः,भुक्तावशिष्टभिन्नः। ‘लक्ष्म्या निमन्त्रयाञ्चक्रे तमनुच्छिष्टसम्पदा’ रघुः१२.१५।
अनुच्छेदः	(पुं) अनु+छिदिर्(द्वैधीकरणे)+घञ् । अनाशः,अनश्वरता । 
अनुच्चः	(वि) न उच्चः। १.अनुन्नतः,वामनः। २.ग्रहाणां नीचस्थानम् ।
अनुजः	(वि) अनु पश्चात् जायते । अनु+जनी(प्रादुर्भावे)+डः। ‘उपसर्गे च संज्ञायाम्’ ३.२.९९ । १.पश्चाज्जातः। (पु) २.यवीयान् सहोदरः,कनिष्ठभ्राता । ‘कनिष्ठयवीयोऽवरजानुजः’ अमरः। ‘ददर्श सानुजो रामः’ रघुः१५.६५। (स्त्री) अनुजा । कनिष्ठसहोदरी ।
अनुजन्मा	(पुं) (अनुजन्मन्) । अनु जन्म यस्य । कनिष्ठभ्राता । ‘जननाथ तवानुजन्मनाम्’ किरा०२.१७। 
अनुजातः	(पुं) अनु+जनी(प्रादुर्भावे)+क्तः। ‘आदिकर्मणि क्तः०’ ३.४.७१। १.अनुजः,कनीयान् सहोदरः। (वि) २.अनन्तरं जातः। ‘असौ कुमारस्तमजोऽनुजातः’ रघुः६.७८। (स्त्री) कनीयसी भगिनी,कनिष्ठसहोदरी ।
अनुजीवी	(वि) (अनुजीविन्) । अनुजीवितुं शीलमस्य । अनु+जीव(प्राणधारणे)+णिनिः। ‘सुप्यजातौ णिनिः०’ ३.२.७८। १.आश्रितः,पराधीनः। २.भृत्यः,सेवकः,अर्थी । ‘सेवकार्थ्यनुजीविनः’ अमरः। ‘न वञ्चनीयाः प्रभवोऽनुजीविभिः’ किरा०१.४।
अनुजीव्यः	(वि) अनुजीव्यते असौ । अनु+जीव(प्राणधारणे)+ण्यत् । ‘ऋहलोर्ण्यत्’ ३.१.१२४। १.आश्रयदाता,सेव्यः। (पु) २.स्वामी ।
अनुज्ञप्तिः। 	(स्त्री) अनु+ज्ञा(नियोगे)+णिच्+क्तिन् । अनुज्ञापनम् । १.अनुमोदनम् । २.आदेशनम् । 
अनुज्ञा	(स्त्री) अनु+ज्ञा(नियोगे)+अङ्(भावे) | ‘आतश्चोपसर्गे’ ३.३.१०६। १.अनुमतिः,सम्मतिः। ‘ऋषेरनुज्ञामधिगम्य मातः’ रघुः२.६६। २.आज्ञा । ‘रहस्यनुज्ञामधिगम्य भूभृतः’ किरा०१.३।
अनुज्ञातः	(वि) अनु+ज्ञा(नियोगे)+क्तः। १.कृतादेशः,आज्ञप्तः। २.सम्मतः, अनुमतः।
अनुज्ञापकः	(वि) अनु+ज्ञा(नियोगे)+णिच्+ण्वुल् । ‘ण्वुल्‌तृचौ’ ३.१.१३३। १.आज्ञाकर्ता,आदेशकः। २.अनुमोदकः,सम्मतिदाता ।
अनुज्ञापनम्	(न) अनु+ज्ञा(नियोगे)+णिच्+ल्युट् । ‘ल्युट् च’ ३.३.११५। १.अनुमतिदानम्,अनुमोदनम् । २.आदेशनम्,आज्ञाकरणम् । 
अनुज्येष्ठः	(वि) अनुगतः ज्येष्ठम् । १.ज्येष्ठात् अनन्तरं जातः,ज्येष्ठानुसारी । (अ) ज्येष्ठस्य आनुपूर्व्येण । २.ज्येष्ठानुक्रमेण । ३.ज्येष्ठम् अनतिक्रम्य । यथार्थे अव्ययी०। ज्येष्ठानतिक्रमः। 
अनुतप्तः	(वि) १.तापितः। २.पश्चात्तापं प्राप्तः। 
अनुतरम्	(न) अनुतीर्यते अनेन । अनु+तॄ(प्लवनतरणयोः)+अप्(करणे) । ‘ऋदोरप्’ ३.३.५७। नदीतरणार्थं देयं शुल्कम्,आतरम् । ‘आतरस्तरपण्यं स्यादनुतरम्’ बोपालितः।
अनुतर्षः	(पुं) अनुतृष्यते । अनु+ञि तृषा(पिपासायाम्)+घञ् । ‘भावे’ ३.३.१८। १.मद्यपानम् । २.तृष्णा,पिपासा । ३.अपेक्षा,अभिलाषः। (न) ४.अनुतृष्यते इदम् । कर्मणि घञ् । ‘अकर्तरि च०’ ३.३.१९। मद्यम् । ५.अनुतृष्यते अनेन । करणे घञ् । ‘करणाधि०’ ३.३.११७। मद्यपानपात्रम्,चषकः। ‘सानुतर्षमनुतर्षपदेन’ माघः१०.२। ‘मद्येऽनुतर्षे तत्पाने पात्रे तृष्णाभिलषयोः’ विश्वः। 
अनुतर्षणम्	(न) अनु+ञि तृषा(पिपासायाम्)+ल्युट्(भावे) । ‘ल्युट् च’ ३.३.११५। १.मद्यम् । २.अनु+तृषा+ल्युट्(करणे)  । ‘करणाधिकरणयोश्च’ ३.३.११७। मद्यपानपात्रम्,सरकः। ‘सरकोऽप्यनुतर्षणम्’ अमरः।
अनुतापः	(न) अनु+तप(सन्तापे)+घञ्(भावे) । ‘भावे’ ३.३.१८। १.पश्चात्तापः,अनुचितकार्यकरणेन दुःखम् । ‘पश्चात्तापोऽनुतापश्च’ अमरः। ‘तस्याः करिष्यामि दृढानुतापम्’ कुमा०३.८। २.औष्ण्यम्,तापः।
अनुतापनः	(वि) अनु+तप(सन्तापे)+णिच्+ल्युः। ‘नन्दिग्रहि०’ ३.३.१३४। पश्चात्तापजनकः।
अनुतापी	(वि) (अनुतापिन्) । अनुतापः अस्य अस्ति । अनुताप+इनिः। ‘अतइनि०’ ५.२.११५। पश्चात्तापयुक्तः, अनुचितकार्यात् प्राप्तदुःखः।
अनुत्कः	(वि) न उत्कः उत्कण्ठारहितः। उत्साहरहितः,अनुत्सुकः। 
अनुत्तमः	(वि) नास्ति उत्तमः यस्मात् । १.सर्वश्रेष्ठः,सर्वोत्तमः,मुख्यः।‘प्रवेकानुत्तमोत्तमाः’ अमरः। ‘श्रुतिस्मृत्युदितं धर्ममनुतिष्ठन् हि मानवः। इह कीर्तिमवाप्नोति प्रेत्य चानुत्तमं सुखम् ॥’ मनुः२.९। २.न उत्तमः। अधमः। ३.उत्तमपुरुषे अप्रयुक्तः -व्या०।  
अनुत्तरः 	(वि) नास्ति उत्तरः यस्मात् । १.मुख्यः,श्रेष्ठः,सर्वोत्तमः। ‘अनुत्तराणि विलसितानि’ दशकु० ३ । २.निरुत्तरः, प्रत्युत्तरहीनः। ‘अनुत्तरः पुनः। निरुत्तरे च श्रेष्ठे च’ हैमः। ३.न उत्तरति, चलति । निश्चलः,स्थिरः। ४.न उत्तरः। अपकृष्टः,निम्नः। (न) न उत्तरम् । ५.उत्तरस्य अभावः,उत्तरादानम् । ‘भवत्यवज्ञा च भवत्यनुत्तरात्’ नैष०९.२५। (स्त्री) न उत्तरा दिक् । ६.दक्षिणदिक् । 
अनुत्तरङ्गः	(वि) न उद्गतः तरङ्गः वीचिः चाञ्चल्यं वा यस्मिन् । १.अविक्षुब्धः,अचञ्चलः। २.अनुद्गतरङ्गः। ‘अपामिवाधारमनुत्तरङ्गम्’ कुमा०३.४८। 
अनुत्पत्तिः	(स्त्री) न उत्पत्तिः। १.उत्पत्त्यभावः,अजननम् । ‘क्षयं केचिदुपात्तस्य दुरितस्य प्रचक्षते । अनुत्पत्तिं तथा चान्ये प्रत्यवायस्य मन्वते ॥’ स्मृतिः। (वि) न उत्पत्तिः यस्य । २.उत्पत्तिरहितः,अजन्यः।
अनुत्पत्तिकः	(वि) न उत्पत्तिः यस्य । अनुत्पत्ति+कप्(स्वार्थे) । २.उत्पत्तिशून्यः,अजन्यः।
अनुत्पन्नः	(वि) न उन्पन्नः। उत्पत्तिरहितः,अजन्यः।
अनुत्पादः	(पु)न उत्पादः उत्पत्तिः। १.उत्पत्त्यभावः,अजननम् । (वि) न उत्पादः यस्य । २.उत्पत्तिरहितः,अजन्यः।
अनुत्साहः	(पु) न उत्साहः। १.उत्साहाभावः। (वि) न उत्साहः यस्य । २.उत्साहशून्यः।
अनुत्सिक्तः	(वि) न उत्सिक्तः गर्वितः। अगर्वितः,गर्वशून्यः। 
अनुत्सुकः	(वि)  न उत्सुकः। उत्कण्ठाशून्यः।
अनुत्सूत्रः	(वि) न उत्क्रान्तः सूत्रं व्याकरणसूत्रं नीतिशास्त्रं वा । सूत्रानुगतः, पाणिनिसूत्रस्य नीतिशास्त्रस्य वा अविरुद्धः। ‘अनुत्सूत्रपदन्यासा सद्वत्तिः सन्निबन्धना’ माघः२.११२।
अनुत्सेकः	(पुं) न उत्सेकः गर्वः। गर्वराहित्यम् । ‘अनुत्सेको लक्ष्म्याम्’ नीतिश०६४। (वि) न उत्सेकः यस्य । गर्वहीनः, अहङ्कारहीनः।
अनुत्सेकी	(वि) न उत्सेकी । गर्वहीनः,अहङ्कारहीनः। (स्त्री) अनुत्सेकिनी । ‘भूयिष्ठं भव दक्षिणा परिजने भाग्येष्वनुत्सेकिनी’ शाकु०४.१७।
अनुदः	(वि) न नुदति । नञ्+णुद+कः (करणे) । १.अप्रेरकः। २.अनुददाति । अनु+दाञ्(दाने)+कः। ‘आतश्चोपसर्गे’ ३.१.१३६ । अनुरूपदायकः,तुल्यरूपदाता । ‘अनानुदो वृषभोदीधत’ ऋक् २.२१.४।
अनुदकः	(पुं) नास्ति उदकं यत्र । १.उदकशून्या मरुभूमिः,ऊषरक्षेत्रम् । २.न अल्पम् उदकं यत्र । अल्पजलोपेतः कासारः। ‘उदन्वतीरनुदकाश्च याः’ ऋक् ७.५१.४। ३.जलतर्पणरहितं श्राद्धम्, उदकदानविशेषरहितः श्राद्धभेदः। ‘पुरोडाशमात्रा अनुदकाः’ कात्या०१०.५.११।
अनुदग्रः	(वि) नास्ति उदग्रम् उन्नतं तीक्ष्णं वा यस्मात् । १.अत्युन्नतः। २.अतितीक्ष्णः। ३.न उद्गतम् अग्रम् अस्य । मृदुः। ४.न उदग्रः। अनुन्नतः। 
अनुदरः	(वि) न अल्पम् उदरं यस्य । अल्पोदरः,कृशोदरः। (स्त्री) अनुदरा । ‘अनुदरा कन्या’ सि०कौ०। 
अनुदर्शनम्	(न) अनु+दृशिर्(प्रेक्षणे)+ल्युट् । ‘ल्युट् च’ ३.३.११५। १.निरीक्षणम् । ‘जन्ममृत्युजराव्याधिदुःखदोषानुदर्शनम्’ गीता १३.८। २.अनुचिन्तनम्,आलोचनम् ।
अनुदात्तः	(पु) न उदात्तः। १.अनुदात्तस्वरः,नीचैः उच्चारितः स्वरभेदः,ताल्वादिषु सभागेषु स्थानेषु नीचभागे निष्पन्नः अच् । ‘नीचैरनुदात्तः’ पा०१.२.३०। ‘उदात्तानुदात्तस्वरितानां सनिकर्ष ऐकमत्यम्’ आश्व०गुह्यम् । (वि) २.औदार्यहीनः। 
अनुदारः	(वि) न उदारः। १.कृपणः,लोभी । २.महाकाररहितः। ३.न उदारः यस्मात् । अत्यन्तत्यागशीलः,अधिकदानशीलः। ४.अनुगतः दारान् । पत्न्याः अनुसर्ता । ‘यस्मिन् प्रसीदसि पुनः स भवत्युदारोऽनुदारश्च’ काव्यप्र०४.५९। ५.अनु दारा यस्य । अनुरूपपत्नीयुक्तः।
अनुदितः	(वि) न अल्पम् उदितः। १.किरणमात्रेण ईषदुदितसूर्यः प्रविरलतारकः कालः। ‘उदितेऽनुदिते चैव समयाध्युषिते तथा’ मनुः२.१५। २.न उदितः। उदयम् अप्राप्तः। ३.अनुत्थितः। ४.न उदितः उक्तः। अनुक्तः,अकथितः।
अनुदिनम्	(अ) दिने दिने । वीप्सायाम् अव्ययी०। प्रतिदिवसम्, प्रतिदिनम् । ‘पारावतः खलु शिलाकणमात्रभोजी कामी भवेदनुदिनं वद कोऽत्र हेतुः’ उद्भटः।
अनुदृष्टिः	(स्त्री) अनुगता अनुकूला वा दृष्टिः। १.अनुगतदृष्टिः। २.अनुकूलदृष्टिः। (वि) अनुकूला दृष्टिः यस्य । ३.अनुकूलदृष्टिमान् ।
अनुदेशः	(पुं) अनु+दिश(अतिसर्जने)+घञ् । ‘भावे’ ३.३.१८। १.यथाक्रमोच्चारणम् । २.उपदेशः। ‘यथासंख्यमनुदेशः समानाम्’ पा०१.३.१०। ३.आदेशः। ४.अनुदिश्यते । अनु+दिश+घञ्(कर्मणि) । उपदेश्यः। ‘अनुदेशाद्याः पुरोडाश०’ कात्या०१८.६.१५।
अनुद्धातः	(पुं) न उद्धातः। १.प्रतिबन्धनिवृत्तिः। (वि) २.न उद्धातः यस्य । प्रतिघातरहितः।
अनुद्दिष्टः	(वि) न उद्दिष्टः। उद्देशरहितः।
अनुद्धतः	(वि) न उद्धतः। नम्रः,विनयशीलः। ‘अनुद्धताकारतया विविक्ताम्’ किरा०३.३। 
अनुद्धरणम्	(न) न उद्धरणम् । १.स्थानपरिवर्तनस्य अकरणम्, अनुन्नयनम् । २.अस्थिरीकरणम्, अस्थापनम् । 
अनुद्धारः	(पुं) न उद्धारः। १.अनुन्नयनम् । २.ऋणराहित्यम् । ‘स्यादृणं पर्युदञ्चनम् । तदवृद्धिकमुद्धारः’ वैज०। ३.विभागस्य अकरणम् । (वि) न उद्धारः विभाज्यविशेषस्य उत्थापनं यत्र । ४.विंशोद्धरशून्यः विभागः। ‘अनुद्धारो विभागः स्यात्’ स्मृतिः।
अनुद्धृतः	(वि) न उद्धृतः। १.अनुत्थापितः। ‘पयोऽनुद्धृतसारं च’ स्मृतिः। २.अकृतविभागः।  
अनुद्भटः	(वि) न उद्भटः। १.अप्रगल्भः,मृदुस्वभावः। २.गर्वहीनः।
अनुद्यतः	(वि) न उद्यतः। १.अप्रवृत्तः। २. उद्यमहीनः,अलसः। ३.अनुन्नीतः,अनुत्थापितः।
अनुद्यमः	(पुं) न उद्यमः। १.आलस्यम्,उद्यमहीनता । (वि) न उद्यमः यस्य । २.उद्योगहीनः,अलसः।
अनुद्यूतम्	(न) अनु+दिवु(क्रीडायाम्)+क्तः। ‘नपुं० भावे क्तः’ ३.३.११४। १.द्यूतस्य पश्चात् पुनः द्यूतम् । २.महाभारतस्य सभापर्वगतः पर्वभेदः,अनुद्यूतपर्व,द्यूतविषयकः ग्रन्थभेदः।
अनुद्योगः	(पुं) न उद्योगः। १.उद्योगशून्यता,आलस्यम् । (वि) न उद्योगः यस्य । उद्यमहीनः, अलसः।
अनुद्रुतः	(वि) अनु+द्रु(गतौ)+ क्तः। ‘निष्ठा’ ३.२.१०२। अनुगतः,अनुधावितः। ‘अनुद्रुतः संयति येन केवलम्’ माघः१.५२। (न) मात्राचतुर्थभागकालः तालभेदः। ‘अर्धमात्रं द्रुतं ज्ञेयं द्रुतार्धं चाप्यनुद्रुतम्’ शब्दर०।
अनुद्वाहः	(पुं) न उद्वाहः। १.अविवाहः। (वि) न उद्वाहः यस्य । २.अविवाहितः,विवाहरहितः। 
अनुद्विग्नः	(वि) न उद्विग्नः। १.निश्शङ्कः,भयरहितः। २.उद्वेगरहितः,अक्षुभितः,निश्चिन्तः। ‘दुःखेष्वनुद्विग्नमनाः’ गीता २.५६। ३.दुःखरहितः।
अनुद्वेगः	(पुं) न उद्वेगः। उद्वेगाभावः। १.भयाभावः। २.चिन्ताभावः। ३.अदुःखम्। ‘अनुद्वेगकरं वाक्यम्’ गीता १७.१५। (वि) न उद्वेगः यस्य । ४.भयरहितः। ५.चिन्ताहीनः। ६.दुःखशून्यः।
अनुधावनम्	(न) अनु+धावृ(गतिशुद्धयोः)+ल्युट् । १.पश्चात् धावनम्,अनुसरणम् । ‘न तन्मनस्तवाधीनं वृथा तत्रानुधावनम्’ उद्भटः। २.अनुसन्धानम्,तत्त्वान्वेषणम् । ३.शोधनम्,शुद्धीकरणम् ।
अनुध्या	(स्त्री) अनु+ध्यै(चिन्तायाम्)+अङ् । ‘आतश्चोपसर्गे’ ३.३.१०६ । १.शुभानुचिन्तनम् । २.अनुग्रहः। ३.आसक्तिः।
अनुध्यातः	(वि) अनु+ध्यै(चिन्तायाम्)+क्तः(कर्मणि) । ‘निष्ठा’ ३.२.१०२। ध्यातः,चिन्तितः।
अनुध्यानम्	(न) अनु+ध्यै(चिन्तायाम्)+ल्युट् । ‘ल्युट् च’ ३.३.११५। सततध्यानम्,सन्ततचिन्तनम् । ‘या नः प्रीतिर्विरूपाक्ष त्वदनुध्यानसम्भवा’ कुमा०६.२१। 
अनुध्यायः	(पु) अनु+ध्यै(चिन्तायम्)+घञ्(कर्तरि) । शुभचिन्तकः,अनुचिन्तकः। ‘बालस्याशक्तस्य वा तदनुध्यायमनसा’ स्मृतिः।
अनुध्यायी	(वि) (अनुध्यायिन्) । शुभचिन्तकः,चिन्तकः।
अनुध्येयः	(वि) अनु+ध्यै(चिन्तायाम्)+यत् । ‘अचो यत्’ ३.३.९७। १.अनुग्रहयोग्यः, शुभाशंसनयोग्यः। ‘अनुदध्युरनुध्येयं सांनिध्यै प्रतिमागतैः’ रघुः१७.३६। २.ध्यातुं योग्यः।
अनुनयः	(पुं) अनु+णीञ्(प्रापणे)+अच् (भावे) । ‘एरच्’ ३.३.५६। १.विनयः,नम्रता । २.समाधानम्,सान्त्वनम्,कोपापनयनम् । ‘कथं नु शक्योऽनुनयो महर्षेः’ रघुः२.५४। ३.याचना,प्रार्थना । ‘अनुनयमगृहीत्वा व्याजसुप्ता पराची’ माघः११.९। ४.नमनम्,प्रणिपातः। ‘प्रणिपातोऽनुनये’ हैमः। 
अनुनादः	(पुं) अनुरूपः नादः। १.प्रतिध्वनिः। २.अनुरूपध्वनिः। ‘गुरुतरकलनूपुरानुनादम्’ माघः७.१८।
अनुनादी	(वि) (अनुनादिन्) । अनुनदति । अनु+णद(अव्यक्ते शब्दे)+णिनिः। ‘सुप्यजातौ णिनि०’ ३.२.७८। प्रतिदध्वनिकारकः,अनुसृत्य शब्दकारी । ‘गम्भीरेणानुनादिना’ रामा०।
अनुनायकः	(वि)  अनु+णीञ्+ण्वुल् । विनम्रः, विनीतः।
अनुनायिका	(स्त्री) नायिकाम् अनुगता । नायिकायाः अनुचरी सखीदास्यादिः। ‘सखी प्रव्रजिता दासी प्रेष्या धात्रेयिका तथा । अन्याश्च शिल्पकारिण्यो विज्ञेया ह्यनुनायिकाः ॥’
अनुनासिकः	(वि) अनुगतः नासिकाम् । १.मुखसहितनासिकया उच्चार्यमाणः वर्णभेदः। ‘मुखनासिकावचनोऽनुनासिकः’ १.१.८। रेफहकारभिन्नाः अम्प्रत्याहारान्तर्गताः वर्णाः। ‘अमोऽनुनासिका न ह्रौ’ शिक्षा । २.नासिकानुसारी ।
अनुनिर्देशः	(पुं) अनुगतः निर्देशः । पूर्वक्रमानुसारेण वर्णनम् । ‘ क्रमशो योऽनुनिर्देशो यथासंख्यं तदुच्यते’ सा०द०।
अनुनीतः	(वि) अनु+णीञ्(प्रापणे)+क्तः। ‘निष्ठा’ ३.२.१०२। कृतानुनयः,समाहितः। ‘स चानुनीतोऽपि भृशं चुकोप’ महाभा० ।
अनुनीतिः	(स्त्री) अनु+णीञ्(प्रापणे)+क्तिन् । ‘स्त्रियां क्तिन्’ ३.३.९४। अनुनयः,सान्त्वनम्,कोपापनयनम् ।
अनुनेयः	(वि) अनु+णीञ्(प्रापणे)+यत् । ‘अचो यत्’ ३.१.९७। १.अनुनयकरणार्हः,समाधातुं योग्यः। २.याचनार्हः।
अनुपकारः	(पु) न उपकारः। १.उपकारराहित्यम् । २.अपकारः।
अनुपकारी	(वि) (अनुपकारिन्) । न उपकारी । १.उपकाररहितः। २.अपकारी ।
अनुपठितः	(वि) अनु+पठ(व्यक्तायां वाचि)+क्तः(कर्मणि)  । ‘निष्ठा’ ३.२.१०२। १.अनुसृत्य पठितः,गुरुमुखपाठानुसारेण पठितः। (न) अनु+पठ(व्यक्तायां वाचि)+क्तः(भावे)  । ‘नपुं० भावे क्तः’ ३.३.११४। २.अनुसृत्य पठनम्,गुरुमुखपाठानुसारिपाठः। 
अनुपठिती	(वि) (अनुपठितिन्) । अनुपठितमनेन । अनुपठित+इनिः। ‘इष्टादिश्यश्च’ ५.२.८८ । गुरुम् अनुसृत्य कृताध्ययनः।  (स्त्री) अनुपठितिनी । अनुपठितिन्+ङीप् । ‘ऋन्नेभ्यो ङीप्’ ४.१.५।
अनुपतनम्	(पुं) अनु+पलृ(गतौ)+ल्युट् । ‘ल्युट् च’ ३.३.११५ । १.पश्चात् पतनम् । २.अनुसरणम् ।  
अनुपति	(अ) पत्युः समीपे । सामीप्ये अव्ययी०। पतिसमीपे । ‘अनुपति पत्नीरुत्तर उत्तर’ कात्या०१२.२.१०६।
अनुपथः	(पुं) अनुकूलः पन्थाः। अनुपथिन्+अः। ‘ऋक्पूरब्धूपथामानक्षे’ ५.४.७४। १.अनुकूलः मार्गः। ‘अन्तस्पथा अनुपथाः’ ऋक् ५.५२.१०। (वि) पन्थानम् अनुगतः। २.मार्गानुयायी । (अ) पथः समीपे । सामीप्ये अव्ययी०। ३.मार्गसमीपे । ४.पथि । सप्तम्यर्थे अव्ययी०। मार्गे ।
अनुपदः	(वि) अनु पश्चात् पद्यते गच्छति । अनु+पद्+अच् । ‘नन्दिग्रहि०’ ३.१.१३४। १.अनुगः,पश्चाद्‍गामी । (न) २.अनुरूपं पदम् । अनुकूलस्थानम् । ३.गीतस्य ध्रुवपदम् । (अ) अनुपदम् । पदं पदं प्रति । ४.प्रतिपदम्,शब्दशः। ५.पदयोः समीपम् । सामीप्यार्थे अव्ययी०। पादसमीपे । ६.पदस्य पश्चात् । पश्चादर्थे अव्ययी०। अन्वक्,अनन्तरम्,अव्यहितोत्तरकालम् । ‘अत्वगव्वक्षमनुगेऽनुपदं क्लीबमव्ययम्’ अमरः।‘अमोघाः प्रतिगृह्णन्तौ अर्घ्यानुपदमाशिषः’ रघुः१.४४। 
अनुपदविः	(वि) पदवीम् अनुगतः। १.मार्गानुयायी, मार्गानुसर्ता । (अ) २.पदव्याः समीपे । मार्गसमीपे । ३.पदव्याम् । सप्तम्यर्थे अव्ययी०। मार्गे ।
अनुपदवी	(स्त्री) अनुकूला पदवी । १.अनुकूलः मार्गः। २.अनु अप्रधाना पदवी । अमुख्यमार्गः,पादचारिणां मार्गः।
अनुपदिकः	(वि) अनुपदम् अस्ति अस्य गन्तृत्वेन । अनुपद+ठन् । ‘अत इनिठनौ’ ५.२.११५। अनुसारी,पश्चाद्गामी ।
अनुपदिष्टः	(वि) न उपदिष्टः। अकृतोपदेशः।
अनुपदी	(वि) (अनुपदिन्) । अनुपद+इनिः। ‘अनुपद्यन्वेष्टा’ ५.२.९०। १.अनुसारी । २.अन्वेषकः, पृच्छकः। ‘उदिते ततः सपदि लब्धपदैः क्षणदाकरेऽनुपदिभिः प्रयये’ माघः९.७०।
अनुपदीना	(स्त्री) अनुपदं पादायामप्रमाणा बद्धा । अनुपद+खः। ‘अनुपद सर्वान्नायानयं०’ ५.२.९। पादरक्षा,पदायता,विस्तृतपादत्राणम् । ‘सैवानुपदीना पदायता’ अमरः।
अनुपधिः	(पुं) न उपधिः छलं यस्य । कपटहीनः,निष्कपटः। ‘रह्स्यं साधूनामनुपधि विशुद्धं विजयते’ उ०रा०२.२।
अनुपनीतः	(पुं) न उपनीतः। १.उपनयनसंस्कारहीनः। (वि) २.समीपम् अप्रापितः। ३.ज्ञानलक्षणाधीनज्ञानाविषयीभूतः।
अनुपन्यासः	(पुं) न उपन्यासः। १.कथनाभावः। (वि) न उपन्यासः यस्य । २.कथनशून्यः।
अनुपपत्तिः	(स्त्री) न उपपत्तिः सङ्गतिः युक्तिः वा । १.असङ्गतिः। ‘लक्षणा शक्यसम्बन्धस्तात्पर्यानुपपत्तितः’ कारिका०४.८२। २.युक्त्यभावः। ३.कष्टम् । ४.दारिद्र्यम् ।
अनुपपन्नः	(वि) न उपपन्नः। उपपत्तिरहितः। १.युक्तिरहितः, उपायरहितः। २.सम्बन्धशून्यः,सङ्गतिरहितः। 
अनुपप्लवः	(वि) न उपप्लवः हानिः यस्य । १.हानिरहितः,नाशरहितः। ‘श्रुतिभिरप्यनुपप्लवनीतिभिः’ याद०३.८। (पुं) न उपप्लवः। हान्यभावः,अविनाशः।
अनुपबाधः	(वि) न उपबाधा प्रतिबन्धः यस्य । प्रतिबन्धशून्यः।
अनुपमः	(वि) न उपमा सादृश्यं यस्य । अन्यसादृश्यरहितः,अतुल्यः,अत्युत्कृष्टः। ‘बलं प्रमाणं शक्तिश्च परैरनुपमं मम’ रामा०। (स्त्री) अनुपमा । १.सुप्रतीकदिग्गजस्य पत्नी । ‘भवेदनुपमा सुप्रतीकिन्यां त्रिषूत्तमे’ मेदिनी ।
अनुपमेयः	(वि) न उपमीयते असौ । न उपमेयः। न+उप+माङ्(माने)+यत् । ‘अचो यत्’ ३.१.९७। अतुल्यः,अद्वितीयः।
अनुपयुक्तः	(वि) न उपयुक्तः उचितः भुक्तः वा । १.अनुचितः। २.अननुभूतः। ३.प्रयोजनरहितः।
अनुपपयोगः	(पु) न उपयोगः आनुकूल्यम् । १.आनुकूल्याभावः,प्रयोजनशून्यत्वम् । (वि) न उपयोगः यस्य । २.आनुकूल्यशून्यः,प्रयोजनरहितः।  
अनुपरतः	(वि) न उपरतः निवृत्तः। १.अनिवृत्तः,विषयरागनिवृत्तिशून्यः। २.मरणम् अप्राप्तः। ३.विश्रान्तिरहितः। ४.असमाप्तः।
अनुपलक्षितः	(वि) न उपलक्षितः विशेषेण ज्ञातः। १.विशेषेण अज्ञातः। २.अतर्कितः। ३.अनवलोकितः।
अनुपलब्धः	(वि) न उपलब्धः। १.इन्द्रियैः अगृहीतः। २.अप्राप्तः।
अनुपलब्धिः	(स्त्री) न उपलब्धिः। १.अप्राप्तिः। २.प्रत्यक्षाद्यभावः,इन्द्रियैः अग्रहः। ३.अभावग्राहकप्रमाणभेदः -मी०।
अनुपवीतः	(पु)  न उपवीतं यज्ञसूत्रं विधिना जातम् अस्य । १.उपनयनसंस्काररहितः माणवकः,अनुपनीतः। (वि) २.उपवीतरहितः,यज्ञसूत्रशून्यः।
अनुपशमः	(पु) न उपशमः शान्तिः निवृत्तिः वा । १.शान्त्यभावः। २.विषयाभिलाषात् अनिवृत्तिः।
अनुपसेचनम्	(न) न उपसेचनं व्यञ्जनं यस्य । दध्यादिव्यञ्जनशून्यम् अन्नम् ।‘नाल्प इति नानुसेचनः’ अथर्वा ११.३.४।
अनुपस्कारः	(पु) अध्याहारदोषराहित्यम् । ‘साकाङ्क्षमनुपस्कारम्’ किरा०११.३८।
अनुपस्कृतः	(वि) न+उप+डु कृञ्(करणे)+क्तः,सुट् । ‘निष्ठा’ ३.२.१०२। ‘उपात्प्रतियत्नवैकृतवाक्याध्याहारेषु’ ६.१.१३९। १.अकृतपाकादिसंस्कारः। २.अविकृतः,। ‘मुन्यन्नानि पयः सोमो मांसं यच्चानुपस्कृतम्’ मनुः। ३.अपरिष्कृतः। ‘विशुध्यति । अब्जमश्ममयं चैव राजतं चानुपस्कृतम्’ मनुः५.११२। ४.दृष्टप्रयोजनानपेक्षः। ‘ब्राह्मणार्थे गवार्थे वा देहत्यागोऽनुपस्कृतः’ मनुः१०.६२। ५.अनिन्दितः। ‘एषोऽनुपस्कृतः प्रोक्तो योधधर्मः’ मनुः७.९८। 
अनुपस्थानम्	(न) न उपस्थानम् । १.अभावः,अनागमनम् । (वि) न उपस्थानं यस्य । २.अनागतः।
अनुपस्थापनम्	(न) न उपस्थापनम् । १.उपस्थापनाभावः,समीपे अप्रापणम् । २.अस्मारणम् ।
अनुपस्थापितः	(वि) न उपस्थापितः । समीपे अप्रापितः,पुरतः अदर्शितः।
अनुपस्थितः	(वि) १.अनागतः,समीपे अस्थितः। २.स्मरणशून्यः।
अनुपस्थितिः	(स्त्री) न उपस्थितिः। १.अनागमनम्,समीपे अनवस्थानम् । २.स्मृत्यभावः।
अनुपहतम्	(न) न उपहतं भोगच्छेदादिना । १.सदशं नवम् अभुक्तं वस्त्रम् । ‘अनुपहतमतिधवलं दुकूलयुगलम्’ काद०। (वि) २.अक्षतः,अव्रणितः। ३.अनुपयुक्तः,नवः। ४.उपघातशून्यः।
अनुपातः	(पुं) अनुरूपः त्रैराशिकेन पातः। १.त्रैराशिकेन युक्तसङ्ख्यापातः। ‘चक्रांशकैरित्यनुपातयुक्त्या युक्तं निरुक्तं परिधेः प्रमाणम्’ सि०शि० । २.अनु पश्चात् पातः। अनुसरणम् । ‘उपवनपवनानुपातदक्षैः’ माघः७.२७। ३.अनुगतः पातं राहुरूपग्रहभेदम् । पातग्रहानुगतः। (अ) अनुपातम् । अनु+पत+णिच्+णमुल् । पश्चात् पातयित्वा । ‘लतानुपातं कुसुमान्यगृह्णात्’ भट्टिः२.२२।
अनुपातकम्	(न)अनुपातयति नरकं गमयति । अनु+पत्लृ(गतौ)+णिच्+ण्वुल् । ‘ण्वुल्‌तृचौ’ ३.१.१३३। ब्रह्महत्यादिमहापातकसदृशः वेदनिन्दादिजन्यः पापविशेषः। अनुपातकानि विष्णुस्मृतौ पञ्चत्रिंशत्, मनुस्मृतौ च त्रिंशत् परिगणितानि ।
अनुपातकी	(वि) (अनुपातकिन्) । अनुपातकमस्ति अस्य । अनुपातक+इनिः। ‘अत इनि०’ ५.२.११५। महापातकसदृशपापयुक्तः। ‘अनुपातकिनस्त्वेते महापातकिनस्तथा’ स्मृतिः। 
अनुपाती	(वि) (अनुपातिन्)। अनुपतति अनुगच्छति । अनु+पत्लृ(गतौ)+णिनिः। ‘सुप्यजातौ णिनिः०’ ३.२.७८। अनुसारी,पश्चाद्गामी ।
अनुपानम्	(न) अनु भेषजेन सह पश्चाद् वा पीयते । अनु+पा(पाने)+ल्युट् । ‘कृत्यल्युटो बहुलम्’ ३.३.११३। १.औषधाङ्गपेयविशेषः मधुगुडादिः। स च औषधेन सह पश्चात् वा पीयते । ‘अनुपानविशेषेण करोति विविधान् गुणान्’ वैद्यकम् । (अ) पानस्य जलस्य समीपे । सामीप्ये अव्ययी०। २.जलसमीपे ।
अनुपानीयम्	(न) औषधेन सह पश्चाद् वा पेयं नीरक्षीरादि । 
अनुपालनम्	(न) अनु+पाल्(रक्षणे)+ल्यट् । ‘ल्युट् च ३.३.११५ । सुरक्षणम्, आज्ञापालनम् ।
अनुपालयन्	(वि) (अनुपालयत्) । अनु+पाल(रक्षणे)+णिच्+शतृ । ‘लटः शतृ०’ ३.२.१२४। उपेक्षमाणः। ‘अनुपालयतामुदेष्यतीं प्रभुशक्तिं द्विषतामनीहया’ किरा०२.१०।
अनुपूर्वः	(पुं)अनुगतः पूर्वं क्रमम् । १.क्रमानुगतः,यथाक्रमप्राप्तः। ‘वृत्तानुपूर्वे च न चातिदीर्घे’कुमा०१.३५। २.पश्चाद्गामी ।
अनुपूर्वशः	(अ) (अनुपूर्वशस्) । अनुपूर्व+शस् । ‘सङ्ख्यैकवचनाच्च०’ ५.४.४३। क्रमेण,गतानुगतिक्रमेण ।
अनुपेतः	(वि) न उपेतः। १.अनुपनीतः,उपनयनसंस्काररहितः,गुरुसमीपगमनशून्यः। ‘न स्त्री जुहुयान्नानुपेतः’ स्मृतिः। २.समीपगमनरहितः। ३.विरहितः। 
अनुप्तः	(वि) न उप्तः। १.अवापरहितः बीजादिः। २.अवापरहितं क्षेत्रादि ।
अनुप्रदानम्	(न) अनुप्रदीयते वर्णविशेषरूपेण आदीयते अनेन । अनु+प्र+दाञ्(दाने)+ल्युट्(करणे) । ‘करणा०’ ३.३.११७। १.वर्णोत्पादनबाह्यप्रयत्नभेदः। ‘खयां यमाः,खः कः फौ विसर्गः शर एव च । एते श्वासानुप्रदाना अघोषाश्च विवृण्वते कण्ठम्’ सि०कौ०। २.दानम्,अनुदानम् ।
अनुप्रपातम्	(अ) क्रमागतरीरीत्या । ‘गेहम् अनुप्रपातम् आस्ते’  सि०कौ०।
अनुप्रयोगः	(पुं) अनुगतः अव्यवहितः प्रयोगः। अव्यवहिततया पश्चात् प्रयोगः। ‘आम्‌प्रत्ययवत्कृञोऽनुप्रयोगस्य’ पा०१.३.६३।
अनुप्रवचनम्	(न) अनुरूपं प्रवचनम् । अनु पश्चात् वा प्रवचनम् । गुरूच्चारितानुसारिवचनम् ।
अनुप्रवचनीयः	(पुं) अनुप्रवचनं प्रयोजनमस्य । अनुप्रवचन+ छः। ‘अनुप्रवचनादिभ्यश्छः’ ५.१.१११ । उपदेश्यमन्त्रस्य सिद्धये उपनयनाङ्गत्वेन विधीयमानः संस्कारभेदः।
अनुप्रवेश:	(पुं) अनु+प्र+विश(प्रवेशने)+घञ्(भावे) । ‘भावे’ ३.३.१८। १.अनुरूपः प्रवेशः,अन्तःप्रवेशः। ‘पुपोष वृद्धिं हरिदश्वदीधितेरनुप्रवेशादिव बालचन्द्रमाः’ रघुः३.२२। २.अनुसरणम् । ‘भजते विदेशमधिकेन जितस्तदनुप्रवेशमथ वा कुशलः’ माघः९.४८।
अनुप्रश्नः	(पुं) अनु पश्चात् क्रियमाणः प्रश्नः । पूर्वेक्तानुसारि प्रश्नः।
अनुप्रसक्तिः	(स्त्री) अनु+प्र+षञ्ज(सङ्गे)+क्तिन् । ‘स्त्रियां क्तिन्’ ३.३.९४। प्रगाढः सम्बन्धः,विषयानुरूपः युक्तियुक्तः सम्बन्धः। 
अनुप्रसादनम्	(न) अनु+प्र+षद्‍लृ(विशरणगत्यादिषु)+णिच्+ल्युट् । आराधनम् ।
अनुप्रासः	(पुं)  अनुगतः रसाद्यनुगुणं प्रकृष्टम् आसं वर्णन्यासं समवर्णरचनां समवर्णोच्चारणं वा । शब्दालङ्कारभेदः। ‘वर्णसाम्यमनुप्रासः’ काव्यप्र०९.७९। यथा ‘आदाय बकुलगन्धानन्धीकुर्वन् पदे पदे भ्रमरान् । अयमेति मन्दमन्दं कावेरीवारिपावनः पवनः॥’ सा०द०१०.३.१। स तु पञ्चविधः - छेकानुप्रासः,वृत्त्यनुप्रासः,श्रुत्यनुप्रासः,अन्त्यानुप्रासः,लाटानुप्रासः च ।
अनुप्लवः	(पुं) अनु पश्चात् प्लवते गच्छति । अनु+प्लुङ्(गतौ)+अच् । ‘नन्दिग्रहि०’ ३.१.१३४। १.अनुचरः,सहायः। ‘अनुप्लवः सहायश्च’ अमरः। २.सेवकः। ‘सानुप्लवः प्रभुरपि क्षणदाचराणाम्’ रघुः१३.७५। 
अनुबद्धः	(वि) अनु+बन्ध(बन्धने)+क्तः। १.अविच्छिन्नतया प्रवृत्तः, अनुवृत्तः। २.सम्बद्धः, अनवरतं संश्लिष्टः। ‘नित्यानुबद्धकुलवैरः’  वेणी०१.१५.१।
अनुबध्यमानः	 (वि) अनु+बन्ध(बन्धने)+यक्+शानच् । ‘लटः शतृशानचौ’ ३.२.१२४। प्रार्थ्यमानः,याच्यमानः। ‘तया चानुबध्यमानस्तां बकुलमालामात्मनः कण्ठादवतार्य दत्तवान्’ मालती०१.३६.६।
अनुबन्धः	(पुं) अनु+बन्ध(बन्धने)+घञ्(भावे) । ‘भावे’३.३.१८। १.सम्बन्धः,आसक्तिः। ‘यस्यां मनश्चक्षुषोरनुबन्धस्तस्यामृद्धिः’ मालती०२.३.७। २.सातत्यम्,सततसम्बन्धः। ‘सानुबन्धाः कथं न स्युः सम्पदो मे निरापदः’ रघुः१.६४। ३.अनुबध्यते अनुरुध्यते । अनु+बन्ध+घञ् (कर्मणि)। ‘अकर्तरि च कारके सञ्ज्ञायाम्’ ३.३.१९। पश्चाद्भाविशुभाशुभफलम् । ‘अनुबन्धमजानन्तः कर्मणामविचलिताः’ रामा०। ४.प्रयोजनम्, कारणम् । ‘अनुबन्धं परिज्ञाय देशकालौ च तत्त्वतः । सत्यापराधौ चालोक्य दण्डं दण्ड्येषु पातयेत्’ मनुः ८.१२६। ५.मुख्यानुयायि अप्रधानम् । ६.अनुसरणम्,प्रकृतस्य अनुवर्तनम् । ‘शान्तज्वरोऽपि शोध्यः स्यादनुबन्धभयान्नरः’ सुश्रुतः। ७.दोषोत्पादनम् । ‘अनुबन्धमवस्थां च  दृष्ट्वा दण्डं निपातयेत्’ । ८.इत्संज्ञकः वर्णः। गम्लृ,यण् इत्यादिषु लृ,ण् इत्यादिः - व्या०। ‘पदानिड्विड्विकरणाद्यनुबन्धगणोदितम्’ कविकल्प०। ९.आरम्भः, उपक्रमः। १०.शिशुः। ११.लेशः, स्वल्पः। ‘लेशस्तूपपदं गन्धोऽनुबन्धेषत्करावपि’ त्रिका०। १२.वातपित्तादिदोषाणामप्रधान्यम् । १३.अनुबध्यते अनेन । अनु+बन्ध(बन्धने)+घञ्(करणे) । ‘हलश्च’ ३.३.१२१। शास्त्रादौ वक्तव्याः अधिकारिविषयप्रयोजनसम्बन्धाः। ‘अनुबन्धो नाम विषयप्रयोजनाधिकारिसम्बन्धाः’ वेदा०सा०। १४.मातापित्रोः गुणानुसारी । ‘अनुबन्धस्तु बन्धे स्याद्दोषोत्पादे विनश्वरे । मुख्यानुयायिनि शिशौ प्रकृतस्यानुवर्तने’ मेदिनी ।
अनुबन्धनम्	(न) अनु+बन्ध(बन्धने)+ल्युट् । ‘ल्युट् च’ ३.३.११५। सम्बन्धः,परम्परा,सातत्यम् ।
अनुबन्धी	(वि) (अनुबन्धिन्)। अनु+बन्ध(बन्धने)+णिनिः। ‘सुप्यजातौ णिनिः०’ ३.२.७८। १.सम्बद्धः। ‘अधश्च मूलान्यनुसन्ततानि कर्मानुबन्धीनि मनुष्यलोके’ गीता १५.२। २.परिणामी,पश्चाद्भावी । ३.सर्वव्य़ापकः। ‘ऊर्ध्वं गतं यस्य न चानुबन्धि यशः’ रघुः६.७७। ४.समृद्धः,निरन्तरं वृद्धिं गतः। ‘प्रवालमासामनुबन्धि वीरुधाम्’ कुमा०५.३४। ५.सहचारी । ‘गुणा गुणानुबन्धित्वात् तस्य सप्रसवा इव’ रघुः१.२२। ६.मिश्रः। ‘नीलकण्ठकलकेकानुबन्धिना मन्दहुंकृतेन न मामनुमन्यते’ मालती ९.२६.१। ७.पश्चाद्गामी । (स्त्री) अनुबन्धिनी । ‘अनयोः सरसरमणीयानुबन्धिनी स्त्रीजनकथा’ मालती०१.२९.४।
अनुबन्धी	(स्त्री) अनुबध्यते अतिश्वासेन व्याप्रियते अनया । अनु+बन्ध(बन्धने)+घञ्(करणे)+ङीष् । ‘हलश्च’ ३.३.१२१। ‘षिद्गौरादिभ्यश्च’ ४.१.४१। १.तृष्णा । २.हिक्कारोगः । ‘अनुबन्धी तृषा हिक्का’ हैमः।
अनुबन्ध्यः	(वि) अनु+बन्ध(बन्धने)+ण्यत् । ‘ऋहलोर्ण्यत्’ ३.१.१२४। वधार्थं बध्यः गवादिः। ‘नानुबन्ध्यावधोऽपि वा । तथोद्धारविभागश्च नैव सम्प्रति वर्तते’ स्मृतिः।
अनुबलम्	(नपुं) अनु पश्चात् स्थितं बलम् । पश्चात् स्थितं सैन्यम् । 
अनुबोधः 	(पुं) अनु+बुध(अवगमने)+घञ्(भावे) । ‘भावे’ ३.३.१८। १.पश्चाद् बोधः,पुनरालोचनम् । २.पूर्वलिप्तचन्दनादेः गन्धोद्दीपनार्थं पुनर्मर्दनादिः,प्रबोधनम् । ‘अथ प्रबोधनम् । अनुबोधः’ अमरः।
अनुभवः	(पुं)  अनु+भू(सत्तायाम्)+अप् | ‘ऋदोरप्’ ३.३.५५ । १.ज्ञानम्,बुद्धिः। २.स्मृतिभिन्नं ज्ञानम् । ‘संस्कारजन्यं ज्ञानं स्मृतिः। तद्भिन्नं ज्ञानमनुभवः’ तर्कस०। ३.अनुभूतिः,मनोगतम् । ‘अनुभवं वचसा सखि लुम्पसि’ नैष०४.१०५। ४.अभिप्रायः। ५.प्रयत्नस्य फलं,परिणामः। ६.धारावाहिज्ञानम्,उपलम्भः। ‘उपलम्भस्त्वनुभवः’ अमरः।
अनुभावः	(पुं) अनुभावयति बोधयति । अनु+भू(सत्तायाम्)+णिच्+अच् । ‘नन्दिग्रहि०’ ३.१.१३४। १.प्रभावः,महिमा । ‘तवानुभावोऽयमवेदियन्मया निगूढतत्त्वं नयवर्त्म विद्विषाम्’ किरा०१.६। २.कोषदण्डादिजातः राज्ञां  तेजोविशेषः। ‘अनुभावविशेषात्तु सेनापरिवृताविव’ रघुः१.३७। ३. रसव्यञ्जकः, रत्यादिभावबोधकः गुणक्रियादिः। स च कटाक्षभ्रूक्षेपरोमाञ्चादिः। ‘भावं मनोगतं साक्षात् स्वगतं व्यञ्जयन्ति ये । तेऽनुभावाः रसार्णव०। ‘विभावेनानुभावेन व्यक्तः सञ्चारिणा तथा रसतामेति रत्यादिः’ सा०द०३.१। ४.सतां मतिनिश्चयः। ‘अनुभाववता गुरूस्थिरत्वात्’ किरा०१३.१५। ५.माहात्म्यम् । ‘जाने वो रक्षसाक्रान्तावनुभावपराक्रमौ’ रघु० १०.३८। ‘अनुभावः प्रभावे स्यान्निश्चये भावसूचने’ मेदिनी । ‘अनुभावः प्रभावे च सतां च मतिनिश्चये’ अमरः।
अनुभावकः	(वि) अनुभावयति बोधयति । अनु+भू(सत्तायाम्)+णिच्+ण्वुल् । ‘ण्वुल्‌तृचौ’ ३.१.१३३ । बोधकः। ‘यत्पदेन विना यस्याननुभावकता भवेत् । साकाङ्क्षा’ कारिका०४.८४। 
अनुभावनम्	(न) अनु+भू(सत्तायाम्)+णिच्+ल्युट् । ‘ल्युट् च’ ३.३.११५। अभिनयः,सङ्केतेङ्गितादिना भावाभिव्यक्तिः। 
अनुभावी	(वि) (अनुभविन्) । अनुभावयति । अनु+भू(सत्तायाम्)+णिच्+णिनिः। ‘सुप्यजातौ णिनिः०’ ३.२.७८। १.चेष्टादिभिः मनोगतावबोधकः। २.साक्षात्कारादिकारकः। ३.अनुभवति । अनु+भू+णिनिः। ‘नन्दिग्रहि०’ ३.१.१४। साक्षी । ‘अनुभावी तु यः कश्चित् कुर्यात्साक्ष्यं विवादिनाम्’ मनुः८.६९। ४.अनु पश्चाद् भवति । कनिष्ठः। ‘अनुभाविनां परिवापनम्’ आप०स्मृतिः। ५.प्रभावशाली,महिमवान् । ६.अनुभावः अस्य अस्ति । अनुभाव+इनिः। ‘अत इनि०’ ५.२.११५। दृढसङ्कल्पवान् । 
अनुभाषणम्	(न) अनु पश्चात् भाषणम् । १.उक्तस्य खण्डनार्थं पुनरुक्तिः। २.उक्तवचनस्य पुनरावृत्तिः। ३.अनु सहितं भाषणम् । सहभाषणम् । 
अनुभूः	(स्त्री) अनु+भू(सत्तायाम्)+क्विप् । ‘सम्पदादिभ्यः क्विप्’ वा०३.३.९४। १.अनुभवः,ज्ञानम् । ‘अयमात्मा सर्वानुभूः’ बृ०उ०। २.अनुभू+क्विप्(कर्तरि) । ‘क्विप् च’ ३.२.७६। अनुभवी,ज्ञानी ।
अनुभूतः	(वि) अनु+भू(सत्तायाम्)+क्तः। ‘गत्यर्थाकर्मक०’ ३.४.७२। १.पश्चात् जातः। २.अनुभू+क्तः(कर्मणि) । ‘निष्ठा’ ३.२.१०२। ज्ञातः,अनुभवविषयतां गतः।
अनुभूतिः	(स्त्री) अनुभवनम् । अनु+भू(सत्तायाम्)+क्तिन् । ‘स्त्रियां क्तिन्’ ३.३.९४ । अनुभवः। १.बुद्धिः, ज्ञानम् । २.स्मृतिभिन्नं ज्ञानम् । ‘अनुभूतिश्चतुर्विधा ॥ प्रत्यक्षमप्यनुमितिस्तथोपमितिशाब्दजे’ कारिका०१.५१,५२।३.मनोगतम् । ४.अभिप्रायः। ५.प्रयत्नस्य फलम् । ६.धारावाहिज्ञानम् ।
अनुभोगः	(पुं) अनु+भुज(पालनाभ्यवहारयोः)+घञ् । ‘कृत्यल्युटो बहुलम्’ ३.३.११३। १.उपभोगः। २.कृतसेवायाः प्रतिफलत्वेन लब्धं क्षेत्रम् ।
अनुमतः	(वि) अनु+मन(ज्ञाने)+क्तः। ‘निष्ठा’ ३.२.१०२। १.सम्मतः,अनुमोदितः,स्वीकृतः। ‘सम्यग्विनीयानुमतो गृहाय’ रघुः५.१०। २.आज्ञप्तः। ‘मखेष्वखिन्नोऽनुमतः पुरोधसा’ किरा०१.२२।
अनुमतिः	(स्त्री) अनु+मन(ज्ञाने)+क्तिन् (भावे) । ‘स्त्रियां क्तिन्’ ३.३.९४। १.अनुज्ञा,सम्मतिः,अनुमोदनम् । २.आज्ञा । ‘अनुमत्या मुनिमुख्यसंमते च’ याद०१५.९५। ३.अनुमन्यते कलाहीनत्वेऽपि पूर्णिमाविहितयागादिकरणाय अनुज्ञायते अस्याम् । अनु+मन(ज्ञाने)+क्तिच् । ‘क्तिच्‌क्तौ च संज्ञायाम्’ ३.३.१७४। न्यूनेन्दुकला पूर्णिमा । ‘कुह्वै चैवानुमत्यै च प्रजापतय एव च’ मनुः३.८६। ‘अथानुमतिरूनेन्दुपूर्णिमाऽनुज्ञयोरपि’ मेदिनी । 
अनुमतिपत्रम्	(न) स्वीकृतिसूचकं पत्रम्,अनुमोदनपत्रम् ।
अनुमननम्	(न) अनु+मन+ल्युट् । ‘ल्युट् च’ ३.३.११५। अनुमोदनम्,सम्मतिः।
अनुमन्ता	(वि) (अनुमन्तृ) । अनु+मन(ज्ञाने)+तृच् । ‘ण्वुल्‌तृचौ’ ३.१.१३३। १.अङ्गीकर्ता,सम्मतिदाता,अनुमोदयिता । ‘उपद्रष्टानुमन्ता च भर्ता भोक्ता महेश्वरः’ गीता १३.२२। २.आदेशकः। (स्त्री) अनुमन्त्री । अनुमन्तृ+ङीप् । ‘ऋन्नेभ्यो ङीप्’ ४.१.५। 
अनुमन्त्रणम्	(न) अनु+मत्रि(गुप्तभाषणे)+णिच्+ल्युट् । ‘ल्युट् च’ ३.३.११५ । यागादिषु मन्त्रोच्चारणपूर्वकः संस्कारभेदः। ‘प्रयाजानुमन्त्रणम्’ कात्या०२.३.२।
अनुमरणम्	(न) अनु+मृङ्(प्राणत्यागे)+ल्युट् । ‘ल्युट् च’ ३.३.११५ । १.पश्चात् मरणम्,भर्तृरि मृते तद्देहाप्राप्तौ तत्पादुकादिग्रहणेन पृथक् चितारोहणेन स्त्रीणां देहत्यागः। ‘देशान्तरमृते पत्यौ साध्वी तत्पादुकाद्वयम् । विधायोरसि संशुद्धा प्रविशेत् जातवेदसम्’ स्मृतिः। तत्र क्षत्रियादीनामेव अधिकारः न विप्रायाः। ‘पृथक्चितां समारुह्य न विप्रा गन्तुमर्हति’ शु०त०स्मृतिः। २.सहमरणम् । मृतभर्त्रा सह ज्वलच्चितारोहणपूर्वकं स्त्रियाः मरणम् ।‘भर्त्रानुमरणं काले याः कुर्वन्ति’ महाभा०।
अनुमा	(स्त्री) अनु+माङ्(माने)+अङ् । ‘आतश्चोपसर्गे’ ३.३.१०६ । अनुमानम्,ऊहा । परामर्शज्ञानाधीनः व्याप्तधूमादिलिङ्गविशिष्टज्ञानाधीनः ज्ञानभेदः। ‘अनुमा त्वनुमानं स्यात्’ त्रिका०। ‘अनुमायां ज्ञायमानं लिङ्गं तु करणं न हि’ कारिका०२.६७। २.अनुमितिः। 
अनुमाता	(वि) (अनुमातृ) । अनु+माङ्(माने)+तृच् । ‘ण्वुल्तृचौ’ ३.१.१३३। तर्कयिता, अनुमानकर्ता । ‘न हि करिणि दृष्टे चीत्कारेण तमनुमिमतेऽनुमातारः’ वाचस्पतिः।
अनुमानम्	(न) अनु+माङ्(माने)+ल्युट् । ‘करणा०’ ३.३.११७ । १.अनुमितिकरणम् । व्याप्यस्य ज्ञानेन व्यापकस्य निश्चयः। यथा ‘वह्निमान् पर्वतः धूमात्’ । २.अनु+माङ्+ल्युट्(भावे) । ‘ल्युट् च’ ३.३.११५। तर्कः,ऊहः। ३.सादृश्यम्,साम्यम् । ‘आत्मनो हृदयानुमानेन प्रेक्षसे’ शाकु०५.२३.१। ४.अनुमीयते अनेन । अनु+माङ्+ल्युट्(करणे) । ‘करणा०’ ३.३.११७। अनुमितिज्ञानस्य कारणं धूमादिः। ५.युक्तिः। ‘अनुमानेन न चागमः क्षतः’ किरा०२.२८। ६.अर्थालङ्कारभेदः। ‘अनुमानं तु विच्छित्त्या ज्ञानं साध्यस्य साधनात्’ सा०द०१०.६३। यथा ‘यत्र पतत्यबलानां दृष्टिर्निशिता पतन्ति तत्र शराः। तच्चापरोपितशरो धावत्यासां पुरः स्मरो मन्ये ॥’ सा०द०।
अनुमापकः	(वि) अनुमापयति । अनु+माङ्(माने)+णिच्+ण्वुल् । ‘ण्वुल्‌तृचौ’ ३.१.१३३ । तर्कहेतुः,अनुमितिज्ञानोत्पादकः। (स्त्री) अनुमापिका ।
अनुमार्गम्	(अ) मार्गे । विभक्त्यर्थे याथार्थ्ये पश्चादर्थे वा अव्ययी०। १.मार्गे । २.मार्गानुरूपम् । ३.मार्गस्य पश्चात् । ‘अनुमार्गागतायां च’ काद०।
अनुमासम्	(अ) मासे मासे । वीप्सायाम् अव्ययी०। प्रतिमासम् ।
अनुमितः	(वि) अनु+माङ्(माने)+क्तः,इः। ‘निष्ठा’ ३.४.१०२। ‘द्यतिष्यतिमास्थामित्ति किति’ ७.४.४०। कृतानुमानः,अनुमानविषयीभूतः। ‘अनुमितोऽपि च बाष्पनिरीक्षणात् व्यभिचचार न तापकरो नलः’ नैष०४.१८।
अनुमितिः	(स्त्री) अनु+माङ्(माने)+क्तिन् । ‘स्त्रियां क्तिन्’ ३.३.९४ । अनुभवभेदः,व्याप्तिविशिष्टपक्षधर्मताज्ञानजन्यं ज्ञानम् । यथा धूमदर्शनात् ‘वह्निमान् पर्वतः’ इत्याकारकज्ञानम् । ‘स पक्षस्तत्र वृत्तित्वज्ञानादनुमितिर्भवेत्’ कारिका०२.७०।
अनुमित्सा	(स्त्री) अनुमातुम् इच्छा । अनु+माङ्(माने)+सन्+अः(भावे) । ‘अ प्रत्ययात्’ ३.३.१०२। अनुमानापेक्षा,सिषाधयिषा ।
अनुमृतः	(वि) अनु पश्चात् शोकादिना मृतः। मृतस्य पश्चात् शोकादिना मृतः। ‘गतिविभ्रमसादनीरवा न शुचा नानुमृतापि लक्ष्यते’ रघुः८.५८।
अनुमेयः 	(वि) अनुमीयते असौ । अनु+माङ्(माने)+यत्(कर्मणि) । ‘अचो यत्’ ३.१.९७। १.अनुमित्यर्हः। ‘फलानुमेयाः प्रारम्भाः’ रघुः१.२०। २.ऊहार्हः।
अनुमोदः	(पुं)  अनु+मुद(हर्षे)+घञ्(भावे) । ‘भावे’ ३.३.१८। सम्मतिः,अनुज्ञा ।
अनुमोदनम्	 (न) अनु+मुद(हर्षे)+ल्युट् । ‘ल्युट् च’ ३.३.११५ । १. अङ्गीकारः,सम्मतिः। ‘अनुमोदनजातमौलिकम्पैः’ याद०१५.७७। २.अनु+मुद+ल्युः। ‘नन्दिग्रहि०’ ३.१.१३४। अनुमोदनकर्ता,अनुमोदकः।
अनुमोदितः	(वि) अनु+मुद(हर्षे)+णिच्+क्तः(कर्मणि)  । ‘निष्ठा’ ३.२.१०२। कृतानुमोदनः,सम्मतः। ‘श्रूयन्ते परिणीतास्ते पितृभिश्चानुमोदिताः’ शाकु०३.२०।
अनुयाजः	(पुं) अनु+यज(देवपूजादिषु)+घञ् । ‘भावे’ ३.३.१८। यज्ञाङ्गत्वात् कुत्वाभावः। ‘प्रत्याजानुयाजौ यज्ञाङ्गे’ ७.३.६२। दर्शपौर्णमासाङ्गेषु प्रत्याजादयः पञ्चयागाः। ‘प्रयाजान्मे अनुयाजांश्च केवलान्’ ऋक् १०.५१.९।
अनुयातः	(वि) अनु+या(प्रापणे)+क्तः (कर्तरि) । ‘गत्यर्था०’ ३.४.७२। १.पश्चाद्गन्ता,अनुसारी । २.अनु+या+क्तः(कर्मणि) । ‘निष्ठा’ ३.२.१०२। अनुसृतः। ‘आकाशगङ्गारतिरप्सरोभिर्वृतो मरुत्वाननुयातलीलः’ रघुः१६.७१।
अनुयाता 	(वि) (अनुयातृ) । अनु+या(प्रापणे)+तृच् । ‘ण्वुल्‌तृचौ’ ३.१.१३३ । अनुगामी,पश्चाद् गन्ता ।
अनुयात्रः	(पुं) अनुगता यात्रा येन । १.अनुयायिवर्गः,परिजनः। ‘त्यक्तभोगस्य मे राजन् वने वन्येन जीवतः। किं कार्यमनुयात्रेण’ रामा०। (वि) ३.पश्चाद्गन्ता,अनुसर्ता । (अ) यात्रायाम् । विभक्त्यर्थे अव्ययी०। ४.गमने । ५.यात्रायाः पश्चात् । पश्चादर्थे अव्ययी०। पश्चात् गमनम् ।
अनुयात्रा	 (स्त्री) अनुगता यात्रा । पश्चात् यात्रा,अनुसरणम् ।
अनुयात्रिकः	(वि) अनुयात्रा+ठन् । ‘अत इनिठनौ’ ५.२.११५। अनुचरः,सेवकः। ‘सर्वानेव अनुयात्रिकवर्गान् त्वया सह’ शाकु०१.२।
अनुयानम्	(न) अनु+या(प्रापणे)+ल्युट् । ‘ल्युट् च’ ३.३.११५। अनुसरणम् ।
अनुयायी	(वि) (अनुयायिन्) । अनु पश्चात् याति गच्छति । अनु+या(प्रापणे)+णिनिः। ‘सुप्यजातौ णिनिः०’ ३.२.७८। १.अनुगामी,सेवकः,अनुचरः। ‘न्यषेधि शेषोऽप्यनुयायिवर्गः’ रघुः२.४। २.सदृशः, समानः। ३.अनुसरणकर्ता,अनुगन्ता । (स्त्री) अनुयायिनी । अनुयायिन्+ङीप् । ‘ऋन्नेभ्यो ङीप्’ ४.१.५।
अनुयास्यन्	(वि) (अनुयास्यत्) । अनु+या(प्रापणे)+शतृ लृटः। ‘लृटः सद्वा’ ३.३.१४। अनुगमिष्यन्,पश्चाद्गमिष्यन् । ‘अनुयास्यन् मुनितनयां सहसा विनयेन वारितप्रसरः’ शाकु०१.२५।
अनुयुक्तः	(वि) अनु+युजिर्(योगे)+ क्तः। १.कृतप्रश्नः, पृष्टः। ‘वयस्ययाऽभावविदानुयुक्ता’ याद०२.१७। २.जिज्ञासितं वस्तु । 
अनुयोक्ता	(पुं) (अनुयोक्तृ) । अनु+युजिर्(योगे)+तृच् । ‘ण्वुल्‌तृचौ’ ३.१.१३३। १.परीक्षकः,जिज्ञासुः। २.भृतकाध्यापकः। (स्त्री) अनुयोक्त्री । अनुयोक्तृ+ङीप् । ‘ऋन्नेभ्यो ङीप्’ ४.१.५।
अनुयोगः	(पुं) अनु+युजिर्(योगे)+घञ् । ‘भावे’ ३.३.१८। १.प्रश्नः। ‘प्रश्नोऽनुयोगः पृच्छा च’ अमरः। ‘वार्तानुयोगमधुराक्षरया च वाचा’ रघुः१३.७१। २.अनुयोजनम्,पश्चात् योजनम् । 
अनुयोगकृत्	(पुं) अनुयोगं प्रश्नविषयसंशयं कृन्तति छिनत्ति । अनुयोग+कृती(छेदने)+क्विप् । ‘क्विप् च’ ३.२.७६। १.आचार्यः,संशयनिवारकः। (वि) अनुयोग+डु कृञ्(करणे)+क्विप् । ‘क्विप् च’ ३.२.७६। २.पृच्छकः, प्रश्नकर्ता । 
अनुयोगी	(वि) (अनुयोगिन्) । अनु+युजिर्(योगे)+घिनुण् । ‘सम्पृचानुरुधा० युजक्रीड०’ ३.२.१४२। १.पृच्छकः। २.सम्बन्धी,पश्चात् सम्बन्धवान् । ‘भूतलं घटवत्’ इत्यत्र घटः प्रतियोगी । भूतलम् अनुयोगि ।
अनुयोजनम्	(न) अनु+युजिर्(योगे)+ल्युट् । ‘ल्युट् च’ ३.३.११५। १.प्रश्नः,पृच्छनम् । ‘प्रश्नः पृच्छाऽनुयोजनम्’ हैमः। २.अनु पश्चात् योजनम्, अनन्तरकाले संयोजनम् । 
अनुयोज्यः	(वि) अनु+युजिर्(योगे)+ण्यत् । ‘ऋहलोर्ण्यत्’ ३.१.१२४ । १.सेवकः,विधेयः। ‘वासवानुयोज्यः दुष्यन्तः प्रणमति’ शाकु०७.२८.२। २.प्रश्नार्हः,प्रष्टव्यः,जिज्ञास्यः। ‘ममेदमिति यो ब्रूयात् सोऽनुयोज्यो यथाविधि’ मनुः ८.३१ । 
अनुरक्तः	(वि) अनु+रञ्ज(रागे)+क्तः(कर्तरि) । ‘गत्यर्थाकर्मक०’ ३.४.७२। १.अनुरागयुक्तः,प्रीतियुतः। ‘अपि वृषलमनुरक्ताः प्रकृतयः’ मुद्रा०१.२०.१०। २.अनुगतः रक्तं रागम् । प्राप्तरक्तवर्णः। ३.अनुकूलः। ‘गुणानुरक्तामनुरक्तसाधनः’ किरा०१.३१।
अनुरक्तिः	(स्त्री) अनु+रञ्ज(रागे)+क्तिन् । ‘स्त्रियां क्तिन्’ ३.३.१४। अनुरागः,प्रेम ।
अनुरञ्जकः	(वि) अनु+रञ्ज(रागे)+ण्वुल् । ‘ण्वुल् तृचौ’ ३.९.१३३। प्रीतिकारकः,अनुरागजनकः।
अनुरञ्जनम्	(न) अनु+रञ्ज(रागे)+ल्युट् । ‘ल्युट् च’ ३.३.११५। १.प्रीतिजननम्,हर्षजननम् ।  ‘युक्तः प्रजानामनुरञ्जने स्याः’ उ०रा०१.११।२.अनुरागः,प्रेम । (वि) ३.अनु+रञ्ज+ल्युः (कर्तरि) । ‘नन्दिग्रहि०’ ३.१.१३४। ३.सन्तोषस्य जनयिता,अनुरञ्जकः।
अनुरञ्जितः	(वि) अनु+रञ्ज(रागे)+णिच्+क्तः (कर्मणि) । ‘निष्ठा’ ३.२.१०२। अनुरक्तीकृतः जनः,सन्तोषितः। २.पुनः रक्तवर्णं नीतः।
अनुरणनम्	(न) अनु+रण(शब्दे)+ल्युट् (भावे) । ‘भावे च’ ३.३.११५ । १.प्रतिध्वनिः। २.व्यञ्जनरूपः शब्दशक्तिभेदः।  ३.ध्वनिभेदः। ‘व्यङ्ग्यक्रमलक्ष्यत्वादेवानुरणनरूपो यो व्यङ्ग्यः’ सा०द०४.६। ४.अनुगतनादः,घण्टादिनादजातः नादसन्तानः।
अनुरतः	(वि) अनु+रमु(क्रीडायाम्)+क्तः(कर्तरि) । ‘गत्यर्थाकर्मक०’ ३.४.७२। १.प्रीतः, अनुरक्तः। ‘धर्मानुरतमत्यर्थं शान्तं सूनृतभाषिणम्’ महाभा०।
अनुरतिः	(स्त्री) अनु+रमु(क्रीडायाम्)+क्तिन् । ‘स्त्रियां क्तिन्’ ३.३.१४। अनुरागः,प्रीतिः।
अनुरसः	(पुं) रसं मधुरादिं शब्दं वा अनुगतः। १.प्रतिध्वनिः। (वि) २.मधुरादिरसानुसारी । ‘मधुरानुरसं रूक्षं लवणानुरसं लघु’ सुश्रुतः। 
अनुरसितं	(न) रसितम् अनुगतम् । १.प्रतिध्वनिः। (वि) २.अनुसृत्य शब्दितः।‘उद्‍ग्रीवैरनुरसितस्य पुष्करस्य’ मालवि०१.२१। 
अनुरागः	(पु)अनु+रञ्ज(रागे)+घञ् । ‘भावे’ ३.३.९८। १.प्रीतिः,रतिः। ‘रतिः पुनः। रागोऽनुरागः’ हैमः। ‘प्रियानुरागस्य मनः समुन्नतेः’ रघुः३.९०। २.आरुण्यम्,रक्तवर्णता । ‘अनुरागवन्तमपि लोचनयोः’ माघः९.१०। ३.आसक्तिः, श्रद्धा । (वि) अनुगतः रागम् । ४.प्राप्तरक्तवर्णः।
अनुरागी	(वि) (अनुरागिन्) । अनुराग+इनिः। ‘अत इनि०’ ५.२.११५। १.प्रणयी,प्रेमी,अनुरक्तः। २.आसक्तः,श्रद्धावान् । (स्त्री) अनुरागिणी । अनुरागिन्+ङीप् । ‘ऋन्नेभ्यो ङीप्’ ४.१.५। ‘एषापि मदनायत्ता क्वापि सत्यानुरागिणी’ सा०द०३.७१।
अनुरात्रः	(वि) अनुगतः रात्रिम् । अनुरात्रि+अच् (समा०) । ‘अहःसर्वैक० रात्रेः’ ५.४.८७। १.निशानुसारी,रात्र्यनुगामी । (अ) २.रात्रौ । विभक्त्यर्थे अव्ययी०। ३.रात्रौ रात्रौ । वीप्सायाम् अव्ययी०। प्रतिरात्रम् । 
अनुराधा	(स्त्री) अनुगता राधां विशाखाम् । १.सप्तदशं नक्षत्रम् । ‘आढ्यो विदेशवासी क्षुधालुरटनोऽनुराधासु’ बृह०। २.अनुराधा+अण्, लुप्, स्त्रीत्वम् । ‘नक्षत्रेण युक्तः कालः’ ४.२.३। ‘लुपि युक्तवद्वयक्तिवचने’ १.२.५१। अनुराधानक्षत्रयुक्तः कालः। (वि) अनुराधायां भवः। अनुराधा+अण्, लुक् । ‘लुक्‌तद्धितलुकि ४.२.४९। ३.अनुराधानक्षत्रजातः। 
अनुरूपः	(वि) रूपम् अनुगतः। १.तुल्यरूपः,सदृशः। ‘सत्त्वानुरूपा सर्वस्य श्रद्धा’ गीता १७.३। २.तुल्यगुणः,योग्यः। ‘अथानुरूपाभिनिवेशतोषिणा’ कुमा०५.७।  
अनुरोधः	(पुं) अनु+रुधिर्(आवरणे)+घञ् । ‘भावे’ ३.३.१८। १.आराधना, तर्पणम्, सन्तोषजननम् । २.अनुसरणम्,अनुवर्तनम् । ‘अनुरोधोऽनुवर्तनम्’ अमरः। ‘इत्याधारानुरोधात् त्रिपुरविजयिनः पातु वो दुःखनृत्यम्’ मुद्रा०१.२।  ३.इष्टसम्पादनेच्छा,आदरः। ‘नानुरोधोऽस्त्यनध्याये होममन्त्रेषु चैव हि’ मनुः२.१०५। 
अनुरोधकः	(वि) अनु+रुधिर्(आवरणे)+ण्वुल् । ‘ण्वुल्तृचौ’ ३.१.१३३। १.अनुसरणकर्ता । २.सन्तोषजनकः।
अनुरोधनम्	(न) अनु+रुधिर्(आवरणे)+ल्युट् (भावे) । ‘ल्युट् च’ ३.३.११५। १.अनुसरणम् । २.आराध्यादेः इष्टसम्पादनम् ।
अनुरोधी	(वि) (अनुरोधिन्) । अनु+रुधिर्(आवरणे)+णिनिः। ‘नन्दिग्राहि०’ ३.२.१३४। १.अनुवर्ती, अनुसर्ता । २.तोषयिता । (स्त्री) अनुरोधिनी । अरोधिन्+ङीप् । ‘ऋन्नेभ्यो ङीप्’ ४.१.५। ‘पतिव्रतानां समयानुरोधिनी’ रामा०।
अनुलापः	(वि) अनु+लप(व्यक्तायां वाचि)+घञ् । ‘भावे’ ३.३.१८। पुनरुक्तिः, पुनः पुनः कथनम्,मुहुर्भाषा । ‘अनुलापो मुहुर्भाषा’ अमरः।
अनुलिप्तः	(वि) अनु+लिप(उपदेहे)+क्तः। ‘निष्ठा’ ३.३.१०२ । गन्धादिना कृतानुलेपः। ‘अनुलिप्तो नरैर्भक्त्या हरिरिष्टं प्रयच्छति’ पुरा०।
अनुलेपः	(पुं) अनु+लिप(उपदेहे)+घञ्(भावे) । ‘भावे’ ३.३.१८। १.चन्दनादिमर्दनम् । २.अनुलिप्यते अनेन । अनु+लिप+घञ्(करणे) । ‘हलश्च’ ३.३.१२१। अनुलेपसाधनं चन्दनादि ।
अनुलेपकः	(वि) अनुलिम्पति । अनु+लिप(उपदेहे)+ण्वुल् । ‘ण्वुल्तृचौ’ ३.३.११५ । चन्दनादिभिः स्वदेहदेवार्चाद्यनुलेपकारकः,चन्दनादिमर्दनकारी । (स्त्री) अनुलेपिका । अनुलेपक+टाप् । ‘अजाद्यष्टाप्’ ४.१.४।
अनुलेपनम्	(न) अनु+लिप(उपदेहे)+ल्युट्(भावे) । ‘ल्युट् च’ ३.३.११५ । १.चन्दनादिमर्दनम् । ‘दिव्यमाल्याम्बरधरं दिव्यगन्धानुलेपनम्’ गीता ११.११। २.अनु+लिप+ल्युट्(करणे)  । ‘करणा०’ ३.३.११७। अनुलेपसाधनं गन्धादि । ‘अनुलेपनानि कुसुमान्यबलाः’ माघः९.२४।
अनुलेपितः	(वि) अनु+लिप+णिच्+क्तः(कर्मणि)। अनुलिप्तीकृतः,कारितानुलेपनः। 
अनुलेपी	(वि) (अनुलेपिन्) । अनु+लिप(उपदेहे)+णिनिः। ‘सुप्यजातौ णिनिः०’ ३.१.१३४। अनुलेपकः,गन्धादिना मूर्तिमर्दनकारः। (स्त्री) अनुलेपिनी । अनुलेपिन्+ङीप् । ‘ऋन्नेभ्यो ङीप्’ ४.१.५।
अनुलोमः	(वि) अनुगतः लोम । अनु+लोमन्+अच् । ‘अच् प्रत्यन्ववपूर्वात्सामलोम्नः’ ५.४.७५ । १.यथाक्रमः। ‘वर्णमाला समाख्याता अनुलोमविलोमिका’ तन्त्रसारः। २.अनुकूलः, क्रमानुगतः। ‘जडानप्यनुलोमार्थान् प्रवाचः कृतिनां गिरः’ माघः२.२५। ३.अनुगतरोमः। ‘अनुलोमाःसुलोमाश्च रुचिरा रोमराजयः’  । (अ) लोम अनतिक्रम्य । ४.यथानियमम्, यथानुकूलम्, यथाक्रमम् ।
अनुलोमजः	(वि) अनुलोमेन यथाक्रमेण जातः। अनुलोम+जनी(प्रादुर्भावे)+डः। ‘अन्येष्वपि दृश्यते’ ३.२.१०१ । परिणीतक्षत्रियादिस्त्रीषु विप्रादिभ्यः उत्कृष्टेभ्यः वर्णेभ्यः जातः मूर्धावसिक्तादिः सङ्कीर्णवर्णः। ‘सङ्कीर्ण योनयो ये तु प्रतिलोमानुलोमजाः’ मनुः १०.२५।
अनुलोमा	(स्त्री) विप्रादिना परिणीता क्षत्रियादिस्त्री । ‘सकामास्वनुलोमासु न दोषस्त्वन्यथा दमः’ याज्ञ०२.२८८। 
अनुलोमार्थः	(वि) अनुलोमः अनुकूलः अर्थः यस्य । अनुकूलार्थवान्,अनुकूलाभिप्राययुक्तः। ‘जडानप्यनुलोमार्थान् प्रवाचः कृतिनां गिरः’ माघः२.२५।
अनुवंशः	(पुं) अनुसृतः वंशम् । १.वंशावली,परम्परासूची । (अ) विभ० अव्ययी०। २.वंशे । 
अनुवक्ता	(वि) (अनुवक्तृ) । अनुरूपं वक्ति वदति । अनु+वच(परिभाषणे)+तृच् । ‘ण्वुल्‌तृचौ’ ३.१.१३३। गुरुमुखोच्चारितानुरूपपाठकः, अनुसृत्य वक्ता । (स्त्री) अनुवक्त्री । अनुवक्तृ+ङीप् । ‘ऋन्नेभ्यो ङीप्’ ४.१.५।
अनुवक्रः	(वि) अनुक्रमेण वक्रः। १.अतिवक्रः। ‘यस्य वक्रानुवक्रा ग्रहाः’ सुश्रुतः। २.सूर्याक्रान्तराश्यपेक्षया सप्ताष्टमस्थानस्थितः (ग्रहः) । ‘अतिवक्रा नगाष्टगा’ ज्यो०।
अनुवचनम्	(न) अनुरूपं वचनम् । अनु+वच(परिभाषणे)+ल्युट् । ‘ल्युट् च’ ३.३.११५। १.अनुरूपकथनम्,आवृत्तिः। ‘तमेतं ब्राह्मणा विविदिषन्ति वेदानुवचनेन’ श्रुतिः।
अनुवत्सरः	 (पुं) अनुकूलः वत्सरः दानादिविशेषाय । १.वर्षम् ।‘अर्कस्य वत्सरः। स सम्पर्यनूद्भ्यो वर्षम्’ हैमः। २.संवत्सरादिपञ्चकान्तर्गतः वत्सरविशेषः। ‘शकाब्दात् पञ्चभिः शेषात् ममाद्यादिषु वत्सराः। संपरीदानुपूर्वाश्च तथोदापूर्वका मताः।’ मलमासतत्त्वम् । 
अनुवर्तनम्	(न) अनु+वृतु(वर्तने)+ल्युट्(भावे) । ‘ल्युट् च’  ३.३.११५। १.अनुरोधः,आराध्यादेः इष्टसम्पादनम् । ‘अनुरोधोऽनुवर्तनम्’ अमरः। २.पश्चाद्गमनम्,अनुसरणम् । ‘इदाननीं तदाज्ञानुवर्तनम् उचितम्’ हितो०। ३.पूर्वसूत्रश्रुतशब्दस्य उत्तरसूत्रे अन्वयार्थम् अनुसरणम् -व्या०। 
अनुवर्ती	(वि) (अनुवर्तिन्) । अनु+वृतु(वर्तने)+णिनिः। १.अनुगामी,अनुसारी । २.पश्चाद्गामी । (स्त्री) अनुवर्तिनी । ‘सशरीरा गता स्वर्गं भर्तारमनुवर्तिनी’ रामा०।
अनुवाकः	 (पुं) अनूच्यते । अनु+वच(परिभाषणे)+घञ्,कुत्वम् । ‘अकर्तरि०’ ३.३.१९। ‘चजोः कु०’ ७.३.५२। १.शस्त्राख्यः वेदांशः। २.गानशून्यं वेदपठनम् । ३.ऋग्यजुःसमूहः। ‘जेतुं जैत्रानथ खलु जपन् सूक्तसामानुवाकान्’ महावीर०।
अनुवाक्या	(स्त्री) अनूच्यते । अनु+वच(परिभाषणे)+ण्यत् । ‘ऋहलोर्ण्यत्’ ३.१.१२४। प्रशास्ता होता च ऋत्विग्भेदः। प्रशास्तृहोत्रन्यतरपाठ्या देवताह्वानसाधनभूता ऋक् । ‘शब्दितानपशब्दमुच्चकैर्वाक्यलक्षणविदोऽनुवाक्यया’ माघः१४.२०।
अनुवाचनम्	(न) अनु+वच(परिभाषणे)+णिच्+ल्युट् । ‘ल्युट् च’ ३.३.११५। १.अध्यापनम्,स्वपाठितस्य शिष्यमुखात् पाठनम् । २.यज्ञे अध्वर्युणा होतृमुखात् मन्त्रपाठनम् ।
अनुवातः	 (पुं) अनुगतः वातः। शिष्यादिदेशात् गुर्वादिदेशगन्ता वायुः। ‘प्रतिवातेऽनुवाते च नासीत गुरुणा सह’ मनुः२.२०३।
अनुवादः	 (पुं) अनु+वद(व्यक्तायां वाचि)+घञ् । ‘भावे’ ३.३.११८। १.उक्तस्य पुनः कथनम्,पुनरुक्तिः। २अर्थवादभेदः,विधिप्राप्तस्य वाक्यान्तरेण कथनम् -मी०। ‘विरोधे गुणवादः स्यादनुवादोऽवधारिते । भूतार्थवादस्तद्धानादर्थवादस्त्रिधा मतः॥’ शुद्धितत्त्वटीका ।३.वाचारम्भणमात्रम् । ‘विनानुवादं न च तन्मनीषितम्’ भाग० । ४.भाषान्तरेण निरूपणम् । ५.अनुक्षणकथनम् । ‘क उत्तमः श्लोकगुणानुवादात्’ भाग०। ६.सिद्धोपन्यासः। ‘अनुवादे चरणानाम्’ पा०२.४.३। ‘सिद्धस्योपन्यासे’ सि०कौ०।
अनुवादकः	(वि) अनुवदति इति । अनु+वद(व्यक्तायां वाचि)+ण्वुल् । ‘ण्वुल्‌तृचौ’ ३.१.१३३ । १.अनुवादकारकः,उक्तस्य पुनर्वक्ता । २.भाषान्तरेण पुनर्वक्ता ।
अनुवादी	(वि) (अनुवादिन्) । अनुवदति । अनु+वद(व्यक्तायां वाचि)+णिनिः। ‘सुप्यजातौ णिनिः०’ ३.२.७८। १.अनुवादकारकः,उक्तस्य पुनर्वक्ता । २.भाषान्तरेण पुनर्वक्ता । (स्त्री) अनुवादिनी । अनुवादिन्+ङीप् ।
अनुवाद्यः	(वि) अनु+वद(व्यक्तायां वाचि)+णिच्+ण्यत् । ‘ऋहलोर्ण्यत्’ ३.१.१२४ । १.अनुवादयोग्यः,पुनर्वक्तुं योग्यः। २.भाषान्तरेण पुनः कथनयोग्यः। ३.उद्देश्यः,पूर्वप्राप्तावपि किञ्चिद्विधानार्थम् अनुकीर्तनीयः। ‘अनुवाद्यमनुक्त्वैव न विधेयमुदीरयेत्’ वृद्धाः।
अनुवारम्	(अ) वारं वारम् । वीप्सायाम् अव्ययी० । प्रतिवारम् ।
अनुवासः	(पुं) अनु+वस(सौरभ्ये)+णिच्+घञ् । ‘भावे’ ३.३.९९८ । १.धूपादिसुगन्धद्रव्यैः सुरभीकरणम् ।
अनुवासनः	(पु) अनु+वास(उपसेवायाम्)+णिच्+ल्युट् । ‘करणाधिकरणयोश्च’ ३.३.११७। १.स्नेहादिद्रव्यप्रयोजिका नलिका (पिचकारी) । (न) अनु+वस(निवासे)+ल्युट्(भावे) । ‘ल्युट् च’ ३.३.११५। २.स्नेहनम् । ३.धूपनम् । ‘अथोऽनुवासनम् । स्नेहने धूपने च’ हैमः। ४.स्नेहबस्तिः,अजादिवस्तिचर्मघनवस्त्वादिनिर्मितेन पिचकारीति पसिद्धयन्त्रेण धातुवैषम्यदोषनाशाय लिङ्गद्वारेण योनिद्वारेण वा दीयमानं स्नेहादिद्रव्यम् । ‘अथानुवासने स्नेहबस्तिधूपनयोरपि’ मेदिनी । ‘द्विधा बस्तिः परिज्ञेयो निरूहश्चानुवासनम् । कषायाद्यैर्निरूहः स्यात् स्नेहाद्यैरनुवासनम्’ वैद्यकम् । 
अनुवासितः	(वि) अनु+वस(निवासे)+णिच्+क्तः। ‘निष्ठा’ ३.२.१०२। १.धूपितः,सुगन्धितः। २.बस्तिकर्मणा चिकित्सितः।
अनुवास्यः	(वि) अनु+वास(सौरभ्ये)+यत् (कर्मणि) । ‘पोरदुपधात्’ ३.१.९८। १.सुरभीकार्यः। २.बस्तिकर्मणा चिकित्स्यः। ‘अवश्यं स्थापनीयाश्च नानुवास्या कथञ्चन’ सुश्रुतः। 
अनुविद्धः	(वि) अनु+व्यध(ताडने)+क्तः। ‘निष्ठा’ ३.२.१०२। १.छिन्नः। ‘कीटानुविद्धरत्नादिसाधारण्येन काव्यता । दुष्टेष्वपि मता यत्र रसाद्यनुगमः स्फुटः’ सा०द०१.२.६। २.सम्बद्धः,संसृष्टः। ‘सरसिजमनुविद्धं शैवलेनापि रम्यम्’ शाकु०१.१७।
अनुविधानम्	(न) अनु+वि+डु धाञ्(धारणपोषणयोः)+ल्युट् । १.आज्ञापालनम्,विधेयता । २.अनन्तरकार्यम्,आदेशाद्यनुरूपं कार्यानुष्ठानम् ।
अनुविधायी	(वि) (अनुविधायिन्) । अनु+वि+डु धाञ्(धारणपोषणयोः)+णिनिः। ‘सुप्यजातौ०’ ३.२.७८ । १.विधेयः,नम्रः। २.सदृशः। ‘निजवधूश्वसितानुविधायिनि’ माघः६.२३। ३.पश्चाद्विधायी,अनुगतः। ‘गुणानां तदन्वयव्यतिरेकानुविधायित्वम्’ सा०द०। (स्त्री) अनुविधायिनी । अनुविधायिन्+ङीप् । ‘ऋन्नेभ्यो ङीप्’ ४.१.५।  
अनुविन्ध्यः	(पुं) अवन्तीदेशस्य नृपभेदः। ‘विन्ध्यानुविन्ध्यावन्त्यौ’ महाभा०६प०।
अनुवृत्तः	(वि) अनु+वृतु(वर्तने)+क्तः। ‘निष्ठा’ ३.२.१०२। १.अनुगतः,अधीनः। २.व्याप्तः,पुरतः प्रविष्टः। ३.पूर्वसूत्रात् अपरसूत्रे आकाङ्क्षापूरणार्थम् अन्वितः पदादिः। ४.अनुक्रमेण वृत्ततां प्राप्तः,क्रमशः वर्तुलाकारः। ५.अनुगतः वृत्तं शीलम् । शीलान्वितः। ६.वृत्तं चरित्रम् अनुगतः। चरित्रानुसारी ।
अनुवृत्तिः	(स्त्री) अनु+वृतु(वर्तने)+क्तिन् । ‘स्त्रियां क्तिन्’ ३.३.१४ । १.अन्वयः,समन्वयः। २.स्मरणम् । ३.आनुकूल्यम्,सेवा । ‘तवानुवृत्तिं न च कर्तुमुत्सहे’ कुमा०५.३५।  ४.व्याकरणमते पूर्वसूत्रात् उत्तरसूत्रे आकाङ्क्षापूरणार्थम् अनुसरणम् । ५.अनुमोदनम् । ६.अनुरोधः,अनुसरणम् ।‘अनुवृत्तिस्त्वनुरोधः’ हैमः। ‘कान्तानुवृत्तिचातुर्यमप्यस्ति भवतः’ मालती०९.३३। ७.अनुरञ्जनम् । ८.अनुकरणम् । ‘यासां सत्यपि सद्गुणानुसरणे दोषानुवृत्तिः परा’ सा०द०३.१००.१। ९.सादृश्यम् । १०.पुनरुक्तिः। ‘वर्णानुवृत्तिरनुप्रासः’।  
अनुवेधः	(पुं) अनु+विध(विधाने)+घञ् । ‘भावे’ ३.३.१४। १.संसर्गः। २.छेदनम् । ‘न हि कीटानुवेधादयः रत्नस्य रत्नत्वं व्याहन्तुमीशाः’ सा०द०१.२।
अनुवेलम्	(अ) वेलायाम् वेलायाम् । वीप्सायाम् अव्ययी०। १.प्रतिक्षणम् । ‘तस्यानुवेलं व्रजतोऽधिवेलम्’ माघः३.७९। २.वेलायाम् । विभक्त्यर्थे अव्ययी० । कूले,तीरे । (वि) अनुवेलम् अस्ति अत्र । अनुवेल+अच् । ‘अर्श आदिभ्यो अच्’ ५.४.१२७।  ३.प्रतिक्षणवृत्तिः।
अनुवेल्लित	(न) अनु+वेल्ल(चलने)+क्तः। ‘गत्यर्थाकर्मक०’ ३.४.७२। १.व्रणलेपनबन्धभेदः। ‘कोशदमस्वस्तिकानुवेल्लित० चतुर्दश बन्धविशेषाः’ सुश्रुतः। ‘अनुवेल्लितं तु शाखासु’ वैद्यकम् । (वि) २.क्रमेण वक्रः।
अनुवेशः	(पुं)  अनु+विश(प्रवेशने)+घञ् । १.अनुगमनम्,पश्चात् प्रवेशः। २.ज्येष्ठातिक्रमेण कनिष्ठस्य विवाहः। ‘यवीयसोऽनुवेशो हि ज्येष्ठस्य विधिलोपकः’ महाभा०। ३.पार्श्वगृहम्,प्रतिवेशः। 
अनुवेशनम्	(न) अनु+विश(प्रवेशने)+ल्युट् । ‘ल्युट् च’ ३.३.११५ । १.अनुगमनम्,पश्चात् प्रवेशः। २.ज्येष्ठातिक्रमेण कनिष्ठस्य विवाहः। 
अनुवेश्यः	(वि) अनुक्रमेण वेशम् अर्हति । प्रतिवेश्यानन्तरगृहवासी । ‘प्रतिवेश्यानुवेश्यौ च कल्याणे विंशतिद्विजे’ मनुः८.३९२।
अनुव्यवसायः	(पुं) अनु+वि+अव+षो(अन्तकर्मणि)+घञ् । ‘भावे’ ३.३.१८। १.प्रत्यक्षबोधः -न्या०। २.मनोगतप्रत्यक्षीकरणम् -वे०।
अनुव्याधः	(पुं) अनु+व्यध(ताडने)+घञ् । ‘भावे’ ३.३.१८। १.संसर्गः, सम्बन्धः। ‘मुखामोदं मदिरया कृतानुव्याधमुद्वमन्’ माघः२.२। २.छेदनम् । ३.ताडनम् ।
अनुव्याहरणम्	(न) अनु+वि+आ+हृञ्(हरणे)+ल्युट् । ‘ल्युट् च’ ३.३.११५। पुनरुक्तिः।
अनुव्याहारः	 (पुं) अनु+वि+आ+हृञ्(हरणे)+घञ् । ‘भावे’ ३.३.१८। पुनः कथनम् ।
अनुव्रजन्	(वि) (अनुव्रजत्) । अनु+व्रज(गतौ)+शतृ । ‘लटः शतृ०’ ३.२.१२४। ‘निवर्त्य सोऽनुव्रजतः कृतानतीन्’ माघः१.११।
अनुव्रजनम्	(न) अनु+व्रज(गतौ)+ल्युट्(भावे)  । ‘ल्युट् च’ ३.३.११५। अनुगमनम्,अनुव्रज्या,गच्छतः अतिस्निग्धादेः जलसमीपर्यन्तानुधावनम् ।
अनुव्रज्या	(स्त्री) अनु+व्रज(गतौ)+क्यप् । ‘व्रजयजोर्भावे क्यप्’ ३.३.९८। १.अनुसरणम्,अनुगमनम् । २.सेवा । ‘अनुव्रज्या च शुश्रूषा यावदध्ययनं गुरोः’ मनुः२.२४१।
अनुव्रतः	(वि) व्रतम् अनुगतः। १. व्रतानुसारी,व्रतपालकः,निष्ठावान् । २.अनुकूलं व्रतं कर्म यस्य । अनुकूलकर्मयुक्तः,अनुरक्तः। ‘वैश्याः क्षत्रमनुव्रताः’ रामा०। (स्त्री) अनुरक्ता । ‘अनुव्रतां राममतीव मैथिलीम्’ रामा०।
अनुशयः	(पुं) अनु+शीङ्(स्वप्ने)+अच्(भावे)  । ‘एरच्’ ३.३.५६। १.दीर्घद्वेषः। २.पूर्ववैरम् । ३.अनुतापः,पश्चात्तापः। ‘ततः सपत्नापनयस्मरणानुशयस्फुरा’ माघः२.१४। ४.क्रोधः।‘यस्मिन्नमुक्तानुशया सदैव’ मालती०६.१। ५.क्रीतादिवस्तुविषये पश्चात्तापः। ‘क्रीत्वा विक्रीय वा किञ्चिद्यस्येहानुशयो भवेत् । सोऽन्तर्दशाहात् तद्द्रव्यं दद्याच्चैवाददीत वा’ मनुः८.२२२। ६.भुक्तकर्मणः अवशेषः,स्वर्गार्थकर्मणः भुक्तफलस्य शेषः। ‘कृतात्ययेऽनुशयवान् दृष्टस्मृतिभ्यां यथेतमनेवं च’ ब्रह्मसू०३.१। ७.अनुबन्धः,सम्बन्धः। ‘भवेदनुशयो द्वेषे पश्चात्तापानुबन्धयोः’ मेदिनी । ८.शयं हस्तम् अनुगतः। हस्तानुगतः।
अनुशयानः	(वि) अनु+शीङ्(स्वप्ने)+शानच् । ‘लटः शतृशानचौ०’ ३.२.१२४ । १.पश्चात्तापकर्ता । २.द्वेषवान् ।
अनुशयाना	 (स्त्री) परकीयनायिकाभेदः,इष्टहानिजनितानुतापवती नायिका ।
अनुशयी	(वि) (अनुशयिन्) । अनुशयः अस्य अस्ति । अनुशय+इनिः। ‘अत इनि०’ ५.२.११५। १.पश्चात्तापवान् । २.द्वेषवान् । ३.अत्यन्तमासक्तः। ४.अनुरक्तः। ५.दण्डवत्प्रणामैः चरणमूले शयानः। ‘यं सम्पद्य जहात्यजामनुशयी सुप्तः कुलायं यथा’ भाग०।
अनुशयी	(स्त्री) अनुशय्यते अनुतप्यते अनया । अनु+शीङ्(स्वप्ने)+अच्+ङीष् । ‘षिद्गौरादिभ्यश्च’ ४.१.४१। क्षुद्ररोगान्तर्गतः पादरोगविशेषः। ‘पादस्यानुशयीं तां तु विद्यादन्तः प्रपाकिनीम्’ माधवकरः।
अनुशरः	(पुं) अनुशृणाति हिनस्ति । अनु+शॄ(हिंसायाम्)+अच् । ‘नन्दिग्रहि०’ ३.४.१३८। राक्षसः।
अनुशासकः	(वि) अनु+शासु(अनुशिष्टौ)+ण्वुल् । ‘ण्वुल्तृचौ’ ३.१.१३३। १.दण्डयिता । २.बोधकः,उपदेशकः। ३.शासनकर्ता। ४.आज्ञाकर्ता,आदेशकः।
अनुशासनम्	(न) अनुशिष्यते याथार्थ्येन निरूप्यते । अनु+शासु(अनुशिष्टौ)+ल्युट् । ‘भावे च’ ३.३.११५। १.यथार्थज्ञापनम्,नियोगवचनम् । ‘भवादृशेषु प्रमदाजनोदितं भवत्यधिक्षेप इवानुशासनम्’ किरा०१.२८। २.आदेशः,आज्ञा । ३. अनुशिष्यते साध्वसाधू विविच्य बोध्यन्ते अनेन । अनु+शासु+ल्युट्(करणे) । ‘करणाधि०’ ३.३.११७। विधिशास्त्रम् । ‘अथ शब्दानुशासनम्’ । ४.कर्तव्योपदेशः। ‘अहिंसयैव भूतानां कार्यं श्रेयोऽनुशासनम्’ मनुः२.१५९। ५.दण्डनम् । 
अनुशासिता	(वि) (अनुशासितृ) । अनुशास्ति याथार्थ्येन कर्तव्यम् उपदिशति । अनु+शासु(अनुशिष्टौ)+तृच् । ‘ण्वुलतृचौ’ ३.१.१३३। १.कर्तव्योपदेशकः। २.दण्डयिता । ३.अनुशासकः,प्रशासकः। ‘कविं पुराणमनुशासितारम्’ गीता ८.९। (स्त्री) अनुशासित्री । अनुशास्तृ+ङीप् । ऋन्नेभ्यो ङीप्’ ४.१.५।
अनुशासी	(वि) (अनुशासिन्) । अनु+शासु(अनुशिष्टौ)+णिनिः। ‘सुप्यजातौ णिनिः०’ ३.२.७८। १.अनुशासनकर्ता,प्रशासकः। २.कर्तव्योपदेशकः। ३.दण्डयिता । ‘एष चौरानुशासी राजेति भयादुत्पातितः’ विक्रमो०४३५.१।
अनुशास्ता	(वि) (अनुशास्तृ) । अनुशास्ति । अनु+शासु(अनुशिष्टौ)+तृन् । ‘तृन्‌तृचौ शंसिक्षदादिभ्यः०’  उ०२.९४। १.उपदेशकः। २.दण्डयिता । ३.प्रशासकः। (स्त्री)  अनुशास्त्री । अनुशास्तृ+ङीप् । ‘ऋन्नेभ्यो ङीप्’ ४.१.५। 
अनुशिष्टः	(वि) अनु+शासु(अनुशिष्टौ)+क्तः। ‘निष्ठा’ ३.२.१०२। १.उपदिष्टः। २.दण्डितः। ३.कृतप्रशासनः।
अनुशिष्टिः	(स्त्री) अनु+शासु(अनुशिष्टौ)+क्तिन् । ‘स्त्रियां क्तिन्’ ३.३.९४। १.उपदेशः,शिक्षणम् । २.आज्ञा ।
अनुशीलनम्	(न) अनुक्षणं शीलनम् । १.सततप्रयत्नः,सतताभ्यासः। ‘गुरुस्थिराण्युत्तमवंशजत्वात् विज्ञातसाराण्यनुशीलनेन’ किरा०१६.२८। २.विचारणम् । ३.आलोचनम् । ४.मुहुः सेवनम् । ‘आनुकूल्येन कृष्णानुशीलनं भक्तिरुत्तमा’ भक्तिरसा०।
अनुशोकः	(पुं) अनु+शुच(शोके)+घञ् । ‘भावे’ ३.३.१८। १.दुःखम् । २.पश्चात्तापः।
अनुशोचनम्	(न) अनु+शुच(शोके)+ल्युट्(भावे) । ‘ल्युट् च’ ३.३.११५। १.पश्चात्तापः। ‘श्लाघानुशोचनाभ्यां भग्नतेजो विभिद्यते’ देवलः। २.मन्युः। ३.शोकः। (स्त्री) अनुशोचना । अनु+शुच+णिच्(स्वार्थे)+युच् । ‘ण्यासश्रन्थो युच्’ ३.३.१०७।
अनुश्रवः	(पुं) अनुश्रूयते । अनृ+श्रु(श्रवणे)+अप् । ‘ऋदोरप्’ ३.३.५७। वेदः। ‘अनुश्रवाणामवतंसभूतम्’ याद०४.५४।
अनुषक्तः	(वि) अनु+षञ्ज(सङ्गे)+क्तः। ‘गत्यर्थाकर्म०’ ३.४.७२। सम्बद्धः,संलग्नः। ‘येऽत्र नकारानुषक्ताः’ सि०कौ०।
अनुषङ्गः	(पुं) अनु+षञ्ज(सङ्गे)+धञ्(भावे) । ‘भावे’ ३.३.१८। १.घनिष्ठः सम्बन्धः,साहचर्यम्। २.मेलनम्,मिश्रणम् । ३.कारुण्यम्, दया । ४.एकत्रान्वितपदस्य अन्यत्रान्वयः। यथा ‘कोषो बलं चापहृतम्’ इत्यादौ बलान्वितापहृतस्य कोषे अन्वयः। ५.प्रसङ्गः,प्रसक्तिः। ५.अन्योद्देशेन प्रवृत्तौ तन्नान्तरीकतया अन्यस्यापि सिद्धिः। ‘नित्यक्रियां तथा चान्ये ह्यनुषङ्गफलां श्रुतिम्’ स्मृतिः।
अनुषङ्गी	(वि) (अनुषङ्गिन्) । अनुषङ्ग+इनिः। ‘अत इनिठनौ’ ५.२.११५। १.सम्बद्धः,संलग्नः। ‘महीयसां महति दिगन्तदन्तिनामनीकजे रजसि मुखानुषङ्गिनि’ माघः१७.५७। २.अनुरक्तः। ३.व्यापकः। ‘विभुतानुषङ्गि भयमेति जनः’ किरा०६.३५। ४.अनुक्षणं प्रसक्तः। ‘सप्तकस्यास्य वर्गस्य सर्वत्रैवानुषङ्गिणः’ मनुः ७.५२।
अनुषिक्तः	(वि) अनु+षिच(क्षरणे)+क्तः। ‘निष्ठा’ ३.२.१०२। १. सततसिक्तः,सदा कृतजलादिसेचनः। २.पश्चात् सिक्तः।
अनुषेकः	(पुं) अनु+षिच(क्षरणे)+घञ् । ‘भावे’ ३.३.१८। पुनः जलादिसेचनम् ।
अनु्षेचनम्	(न) अनु+षिच(क्षरणे)+ल्युट्(भावे) । ‘ल्युट् च’ ३.३.११५। १.अनुक्षणजलादिसेचनम् । २.पश्चात् सेचनम् । 
अनुष्टुप्	(स्त्री) (अनुष्टुभ्) । अनु निरन्तरं स्तुभ्नोति । अनु+स्तुन्भु(निष्कोषणे)+क्विप्,षत्वम् । ‘क्विप् च’ ३.२.७६। १.सरस्वती । २.वचनम्,वाक् । ३.अष्टाक्षरपादकः छन्दोभेदः। ‘पञ्चमं लघु सर्वत्र सप्तमं द्विचतुर्थयोः। गुरु षष्ठं तु पादानां शेषेष्वनियमो मतः’ छन्दोम०।
अनुष्ठः	(वि) अनुक्रमेण तिष्ठति । अनु+ष्ठा(गतिनिवृत्तौ)+कः। ‘आतश्चोपसर्गे’ ३.१.१३६। क्रमस्थायी,अनुक्रमेण स्थाता । ‘हिता विश्वा अनुष्ठा प्रवणेषु जिघ्नते’ ऋक् १.५४.१०।
अनुष्ठा	(स्त्री) अनु+ष्ठा(गतिनिवृत्तौ)+अङ्(भावे) +टाप् । ‘आतश्चोपसर्गे’ ३.१.१०६। अनुष्ठानम्,आचरणम् ।
अनुष्ठाता	(वि) (अनुष्ठातृ) । अनु+ष्ठा(गतिनिवृत्तौ)+तृच् । ‘ण्वुल्तृचौ’ ३.१.१३३। आचरणकर्ता,विधानकर्ता । ‘शास्त्रदेशितं फलमनुष्ठातरि’ न्या०। (स्त्री) अनुष्ठात्री । अनुष्ठातृ+ङीप् । ‘ऋन्नेभ्यो ङीप्’ ४.१.५। 
अनुष्ठानम्	(न) अनु+ष्ठा(गतिनिवृत्तौ)+ल्युट् (भावे) । ‘ल्युट् च’ ३.३.११५ । १.विहितकर्मादिसम्पादनम्,कार्यकरणम् । ‘अस्य नित्यमनुष्ठानं सम्यक् कुर्यादतन्द्रितः’ मनुः ७.१००। २.कर्मारम्भः। ‘कृताश्रीभवदेवेन कर्मानुष्ठानपद्धती’ । ३.उपपादनम् । ४.व्यवस्थापनम् । ५.उपयोगिता । ६.आनुरूप्यम् । ७.अभ्यासः,अनुशीलनम्,चर्चा । ‘उपपत्तिपरित्यक्तशास्त्रानुष्ठानमोहितैः’ राजतर०।
अनुष्ठितः	(वि) अनु+ष्ठा(गतिनिवृत्तौ)+क्तः। ‘निष्ठा’ ३.२.१०२। १.शास्त्रविधिना आचरितः। ‘अस्माभिर्यदनुष्ठेयं गन्धर्वैस्तदनुष्ठितम्’ महाभा०३.२४३.१७। २.सङ्घटितः। ‘विक्रियायै न कल्पन्ते सम्बन्धाः सदनुष्ठिताः’ कुमा०६.२९।
अनुष्ठेयः	(वि) अनु+ष्ठा(गतिनिवृत्तौ)+यत् । ‘अचो यत्’ ३.१.९७। आचरणीयः,विधेयः। ‘अस्माभिर्यदनुष्ठेयं गन्धर्वैस्तदनुष्ठितम्’ महाभा०३.२४३.१७।
अनुष्णः	(पुं) न उष्णः। १.उष्णभिन्नः शीतः। ‘अनुष्णाभिरफेनाभिरद्भिस्तीथेन धर्मवित्’ मनुः २.६१। २.उष्णः दक्षः। उष्णादन्यः अलसः। ‘शीतकोऽलसोऽनुष्णः’ अमरः। ३.न उष्णं यस्मात् । अत्युष्णः। ४.शीतस्पर्शः। ‘अनुष्णाशीतपाकजः’ कारिका०१.३६। (न) ५.नीलकमलम्,उत्पलम् ।
अनुष्णगुः	(पुं) अनुष्णाः शीतलाः गावः किरणाः यस्य । १.चन्द्रः। २.शीतलकिरणः।
अनुष्णवल्लिका	(स्त्री) अनुष्णा शीतला वल्ली इव । नीलदूर्वा ।
अनुसंवत्सरम्	(अ) संवत्सरे । विभ०अव्ययी०। १.वर्षे ।  २.संवत्सरे संवत्सरे । वीप्सायाम् अव्ययी०। प्रतिसंवत्सरम् ।
अनुसंवरणम्	(न) अनु+सं+वृञ्(वरणे)+ल्युट् । ‘ल्युट् च’ ३.३.११५। अनुक्रमेण गोपनम् ।
अनुसंहितः	(वि) अनु+सम्+डु धाञ्(धारणपोषणयोः)+क्तः। ‘निष्ठा’ ३.२.१०२। १.पुनः विचारितः,कृतानुसन्धानः,ज्ञानार्थं कृतान्वेषणः। (अ) २.संहितायाम् । विभ० अव्ययी०। संहितापाठे । ३.संहिताम् अनतिक्रम्य । यथासंहितम्,संहितापाठानुसारेण ।
अनुसन्ततः	(वि) अनु+सम्+तनु(विस्तारे)+क्तः। ‘गत्यर्था०’ ३.४.७२। अनुप्रविष्टः,अविच्छिन्नतया व्याप्तः। ‘अधश्च मूलान्यनुसन्ततानि’ गीता १५.२।
अनुसन्ततिः	(स्त्री) अनु+सम्+तनु(विस्तारे)+क्तिन् । ‘स्त्रियां क्तिन्’ ३.३.९४। अनुक्रमेण सन्ततिः धारा । अविच्छिन्नधारा । ‘अनुसन्ततिपातिनः पटुत्वम्’ माघः२०.११।
अनुसन्धाता	(वि) (अनुसन्धातृ) । अनु+सम्+डु धाञ्(धारणपोषणयोः)+तृच् । ‘ण्वुल्तृचौ’ ३.१.१३३। १.अन्वेषकः। २.ध्याता,चिन्तकः।
अनुसन्धानम्	(न) अनु+सम्+डु धाञ्(धारणपोषणयोः)+ल्युट् । ‘भावे च’ ३.३.११५। १.गवेषणम्,गहनं निरीक्षणम् । २.चिन्तनम्,मननम्,साक्षादिव करणम् । ‘कालः समुपागतश्चायम्’ इत्यादिकाव्यानुसन्धानबलात्’ काव्यप्र०४.२६।
अनुसन्धानी	(वि) (अनुसन्धानिन्) । १.गवेषकः। २.ध्यायकः,चिन्तकः।
अनुसन्धेयः	(वि) अनुसन्धातुम् अर्हः शक्यः वा । अनु+सम्+डु धाञ्(धारणपोषणयोः)+यत् । ‘अचो यत्’ ३.१.९७। १.गवेषणयोग्यः,परीक्षणयोग्यः। २.चिन्तनयोग्यः।
अनुसमुद्रम्	(अ) समुद्रं समया । ‘अनुर्यत् समया’ २.१.१५। समुद्रस्य समीपम् ।
अनुसरः	(वि) अनु+सृ(गतौ)+टः बाहु०। १.सेवकः,अनुचरः। २.सहचरः। ३.पश्चाद्गामी । (स्त्री) अनुसरी । अनुसर+ङीप् । ‘टिड्ढाणञ्०’ ४.१.१५।
अनुसरणम्	(न) अनु+सृ(गतौ)+ल्युट्(भावे) । ‘ल्युट् च’ ३.३.११५। अनुगमनम्,पश्चात् गमनम् । ‘इन्दोर्दैन्यं त्वदनुसरणक्लिष्टकान्तेर्बिभर्ति’ मेघः२.२१।
अनुसवनम्	(अ) सवनस्य यज्ञस्य पश्चात् । अव्ययी०। १.सवनस्य स्नानस्य पश्चात् सवनम् । ‘अनुसवनमेनमालभेरन्’ कात्या०२५.१३.२६। २.सवने सवने । वीप्सायाम् अव्ययी०। प्रतिसवनम्,प्रतियज्ञम् । ३.प्रतिक्षणम्,सर्वदा ।
अनुसायम्	(अ) साये । विभ० अव्ययी०। सायाह्ने ।
अनुसाय्यः	(वि) अनुसायं भवः। सायाह्नभवः।
अनुसारः	(पुं) अनु+सृ(गतौ)+घञ् । ‘पुरोऽग्रतोऽग्रेषु सर्तेः’ ३.२.१८। १.अनुयानम्,अनुगमनम् । ‘धर्मशास्त्रानुसारेण क्रोधलोभविवर्जितः’ याज्ञ०२.१।
अनुसारणा	(स्त्री अनुगत्य सारणा चालना । अनु+सृ(गतौ)+णिच्+युच् । ‘ण्यासश्रन्थो युच्’ ३.३.१०७। १.अनुसृत्य चालना । २.अनुधावनम्,पश्चाद् गमनम् । ‘तस्मात् पलायमानानां कुर्यान्नात्यनुसारणाम्’महाभा०१२पर्व। 
अनुसारी	(वि) (अनुसारिन्) । अनु+सृ(गतौ)+णिनिः। ‘सुप्यजातौ०’ ३.२.७८। पश्चाद् गन्ता,अनुगामी । ‘मृगानुसारिणं साक्षात्पश्यामीव पिनाकिनम्’ शाकु०१.६।
अनुसूया	(स्त्री) अनुसूयते । शकुन्तलासहचरीभेदः,अनसूया ।
अनुसृतः	(वि) अनु+सृ(गतौ)+क्तः। ‘निष्ठा’ ३.२.१०२। अनुगतः,पश्चाद्गतः।
अनुसृतिः	(स्त्री) अनु+सृ(गतौ)+क्तिन् । ‘स्त्रियां क्तिन्’ ३.३.९४। १.अनुसरणम्,पश्चाद्गमनम् । २.अनुसरति कुलान्तरम् । अनु+सृ+क्तिच् । ‘क्तिच्‌क्तौ च संज्ञायाम्’ ३.३.१७४। स्वैरिणी,व्यभिचारिणी,कुलटा ।
अनुसृष्टः	(वि) अनु+सृज(विसर्गे)+क्तः। ‘निष्ठा’ ३.२.१०२। अनुगतः। ‘अनुसृष्टस्तदा काको जगाम विविधां गतिम्’ रामा०५.३८.३१।
अनुसृष्टिः	(स्त्री) अनु+सृज(विसर्गे)+क्तिन् । ‘स्त्रियां क्तिन्’ ३.३.९४ । १.अनुसर्जनम्,क्रमेण सर्जनम् । अनु+सृज्+क्तिच् । ‘क्तिच्क्तौ च संज्ञायाम्’ ३.३.१७४ । २.प्रत्युत्पन्नमतिः स्त्री ।
अनुसेवी	(वि) (अनुसेविन्) । अनुसेवते । अनु+षेवृ(सेवने)+णिनिः। ‘सुप्यजातौ णिनिः०’ ३.२.७८। सततसेवी । (स्त्री) अनुसेविनी । ‘क्रूरकर्मानुसेविनीम्’ रामा०।
अनुस्कन्दम्	(अ) स्कन्दम् अनु । क्रमशः प्रविश्य । ‘गेहं गेहम् अनुस्कन्दम्’ सि०कौ०।
अनुस्तरणम्	(न) अनु+स्तृञ्(आच्छादने)+ल्युट्(भावे) । ‘ल्युट् च’ ३.३.११५। १.प्रसारणम्,आच्छादनम् । (वि) अनु+स्तृञ्+ल्युट्(करणे) । ‘करणाधि०’ ३.३.११७। २.प्रसारकं साधनम्,आच्छादकः चर्मादिः। स्त्री) अनुस्तरणी । ३.वैतरणीनद्युत्तारिका गौः। ‘अनुस्तरणीं गामजां वैकवर्णाम्’ श्रुतिः।
अनुस्मरणम्	(न) अनु+स्मृ(चिन्तायाम्)+ल्युट्(भावे) । ‘ल्युट् च’ ३.३.११५। १.स्मृतिः। २.पुनः स्मरणम्,अनुरूपचिन्तनम् ।
अनुस्मृतः	(वि) अनु+स्मृ(चिन्तायाम्)+क्तः। ‘निष्ठा’ ३.२.१०२। १.स्मृतः,चिन्तितः। ‘कथाप्रसङ्गेन जनैरुदाहृतादनुस्मृताखण्डलसूनुविक्रमः’ किरा०१.२४। २.उपासितः।
अनुस्मृतिः	(स्त्री) अनु+स्मृ(चिन्तायाम्)+क्तिन् । ‘स्त्रियां क्तिन्’ ३.३.९४ । १.स्मरणम्,अनुरूपचिन्तनम् । ‘अनुस्मृतेर्वादरिः’ ब्रह्मसू०१.२.३०। २..ध्यानम् ।
अनुस्यूतः	(वि) अनु+षिवु(तन्तुसन्ताने)+क्तः। ‘निष्ठा’ ३.२.१०२। १.संहतः,परस्परसम्बद्धः। ‘सृक्सूत्रवत् सर्वानुस्यूता’ ति०त०। २.सुशृङ्खलितः,ग्रथितः,अनुसन्ततः।
अनुस्रुतः	(वि) अनु+सृ(गतौ)+क्तः(कर्मणि) । ‘निष्ठा’ ३.२.१०२। १.स्रवणं प्रापितः। २.अनु+सृ+ क्तः(कर्तरि) । ‘गत्यर्थाकर्मक०’ ३.४.७२। स्रावं गतः,स्रुतः।
अनुस्वानः	(पुं) अनुरूपः अनुसृतः वा स्वानः। १.अनुरूपः शब्दः। २.प्रतिध्वनिः,अनुरणनम् । ‘शब्दार्थोभयशक्युत्थे व्यङ्ग्येऽनुस्वानसन्निभे’ सा०द०४.६।
अनुस्वारः	(पुं) अनु+स्वृ(शब्दोपतापयोः)+घञ् । ‘भावे’ ३.३.१८। उदात्तादिस्वरवत्त्वात् स्वराः। स्वरवर्णाः एव स्वाराः। अनुगतः स्वारान् । नासिक्यध्वनिः,स्वराश्रयेण उच्चार्यमाणः बिन्दुरेखया व्यज्यमानः अनुनासिकः वर्णभेदः। ‘अनुस्वारो विसर्गश्च :क:पौ चापि पराश्रितौ । अयोगवाहा विज्ञेया आश्रयस्थानभागिनः॥’ शिक्षा ।
अनुहरणम्	(न) अनु+हृञ्(हरणे)+ल्युट् । ‘भावे च’ ३.३.११५। १.अनुकरणम्,देशभाषाचेष्टादिना सदृशीकरणम् । २.सादृश्यधर्माविष्करणम् ।
अनुहारः	(पुं) अनु+हृञ्(हरणे)+घञ् । ‘भावे’ ३.३.१८। १.अनुकरणम्,अनुकारः,सदॄशीकरणम्,सदृशरुपवेशभाषाद्याविष्करणम् । ‘अनुहारोऽनुकारः स्यात्’ अमरः। ‘तद्रूपाननुहारस्तु हेतौ सत्यप्यतद्गुणः’ सा०द०१०.९०। वर्णभेदः। २.उपमा,औपम्यम् । ‘औपम्यमनुकारोऽनुहारः’ हैमः। ३.पश्चान्नयनम् ।
अनुहार्यः	(वि) अनु+हॄञ्(हरणे)+यत् । ‘ऋहलोर्ण्यत्’ ३.१.१२४। तुलनयोग्यः,सदृशीकार्यः।
अनूकः	(पुं) अनुकायति । अनु+कै(शब्दे)+कः,दीर्घः। ‘आतश्चोपसर्गे’ ३.१.१३६। १.गतजन्म,पूर्वजन्म । २.पृष्ठास्थि । (न) ३.कुलं,वंशः। ४.शीलं,स्वभावः। ‘अनूकं तु कुले शीले पुंसि स्याद्गतजन्मनि’ मेदिनी । ५.यज्ञपात्रविशेषः,चयनसाधनं यज्ञियः इष्टकोपधायकपात्रभेदः। ‘अयुग्मागणमध्यमानूके’ कात्या०१६.७.२२। ६.पुरुषलक्षणभेदः - ज्यो०। ‘साध्यमनूकं वक्त्रात्’ बृ०सं०।
अनूचानः	(पुं) अन्ववोचत् । अनु+वच(परिभाषणे)+कानच् । ‘उपेयि०ननुचानश्च’ ३.२.१०९। निपा०। १.साङ्गवेदकोविदः,शिक्षादिषडङ्गसहितवेदाध्यनकारी ।  ‘इदमूचुरनूचानाः प्रीतिकण्टकितत्वचः’ कुमा०६.१५। (वि) १.विनीतः,विनयान्वितः,विधेयः। ‘अनूचानः साङ्गवेदकोविदे विनयान्विते’ हैमः।
अनूचीनः	(वि) क्रमानुगतः,अनुलोमः। ‘अनुलोममनूचीनम्’ वैज०।
अनूच्यः	(वि) अनूच्यते । अनु+वच(परिभाषणे)+क्यप् । १.अनुवाच्यम्,आचार्योच्चारणानुसारं पाठ्यम् ।‘पश्चादरण्येऽनूच्यम्’ कात्या०१८.४.२०। २.मञ्चस्य पार्श्वयोः स्थितं काष्ठफलकम् । ‘दक्षिणोत्तरयोर्दीर्घे खट्वाङ्गे अनूच्यसंज्ञे’ श्रीशङ्करः।
अनूढः	(वि) न ऊढः। १.अविवाहितः। ‘परिवेत्तानुजेऽनूढे ज्येष्ठे दारपरिग्रहात्’ अमरः२.८.५५। २.न नीतः, न वाहितः।
अनूदितः	(वि) अनु+वद(व्यक्तायां वाचि)+क्तः। ‘निष्ठा’ ३.२.१०२। १.अनुवादविषयः। २.तुल्यार्थकभाषान्तरेण कृतानुवादः। ३.प्रमाणान्तरसिद्धः विषयः,पुनरुक्तः।
अन्तःपाती 	(वि) (अन्तःपातिन्) । अन्तः+पतॄ(गतौ)+णिनिः। ‘नन्दिग्रहि०’ ३.१.१३४। मध्ये प्रविष्टः। (स्त्री) अन्तःपातिनी । अन्तःपातिन्+ङीप् । ‘ऋन्नेभ्यो ङीप्’ ४.१.५। 
अन्तःपुरम्	(न) अन्तः अभ्यन्तरं पुरं गृहम् । १.राजस्त्रीणां गृहम्,अवरोधनम् । ‘अन्तःपुरं स्यादवरोधनम्’ अमरः। ‘भुक्तवान् विहरेच्चैव स्त्रीभिरन्तःपुरे सह’ मनुः७.२२१। २.राजस्त्रियः। ‘दाक्षिण्येन ददाति वाचमुचितामन्तःपुरेभ्यो यदा’ शाकु० ।
अन्तःपुरचरः	(पुं) अन्तः पुरे चरति । अन्तःपुर+चर(गतौ)+टः। ‘चरेष्टः’ ३.१.१६ । १.कञ्चुकी,अन्तःपुररक्षकः,राजान्तःपुरचारी कञ्चुक्यादिः। (स्त्री) अन्तःपुरचरी । अन्तःपुरचर+ङीप् । ‘टिड्ढाणञ्’ ४.१.१५ ।
अन्तःपुरसहायः	(पु) अन्तःपुरे सहायः। राजान्तःपुरसहचरः विदूषकादिः।
अन्तःपुराध्यक्षः	(पुं) अन्तःपुरस्य अध्यक्षः रक्षकः। राजान्तःपुररक्षकः।  ‘वृद्धः कुलोद्गतः शक्तः पितृपैतामहः शुचिः। राज्ञामन्तःपुराध्यक्षो विनीतश्च तथेष्यते ॥’ युक्तिकल्पतरुः।
अन्तःपुरिकः	(वि) अन्तः पुरे नियुक्तः। अन्तःपुर+ठक् । ‘तत्र नियुक्तः’ ४.४.६९। १.अन्तःपुराध्यक्षः कञ्चुक्यादिः। ‘अस्मत्प्रार्थनामन्तःपुरिकाभ्यो निवेदय’ चण्डकौ०।
अन्तःपुष्पम्	(न) अन्तर्गतं पुष्पं स्त्रीरजः। द्वादशवर्षात् ऊर्ध्वम् अभ्यन्तरजातं स्त्रीणां रजः। ‘वर्षद्वादशकादूर्ध्वं यदि पुष्पं बहिर्न हि ।अन्तःपुष्पं भवत्येव पणसोडुम्बरादिव ॥’ काश्यपसं०।
अन्तःप्रकृतिः	(स्त्री) अन्तर्वर्तिनी प्रकृतिः राज्याङ्गम् । राज्ञां सन्निकृष्टप्रकृतिः अमात्यादिः। ‘अणुरप्यपहन्ति विग्रहः प्रभुमन्तःप्रकृतिप्रकोपजः’ किरा०२.५१।
अन्तःप्रकोपः	(पु) अन्तर्गतः प्रकोपः। गुप्तक्रोधः,वैमनस्यम् ।
अन्तःप्रज्ञः	(वि) अन्तस्था प्रज्ञा प्रत्यक्तत्त्वविषयिणी प्रज्ञा यस्य । १.आत्मानुसन्धानपरः,परमात्मध्यानासक्तः। २.स्वप्नावस्थाम् आपन्नः आत्मा ।
अन्तःप्रविष्टः	(वि) अन्तःकरणे मध्ये वा प्रविष्टः। १.हृदयगतः। २.अभ्यन्तरगतः। ‘अन्तःप्रविष्टकर्णपल्लवप्रतिबिम्बेन’ काद०।
अन्तःशरीरम्	(न) अन्तः स्थूलदेहमध्यं शरीरम् । १.स्थूलदेहमध्यवर्ति सूक्ष्मशरीरम् -वेदा०। (अ) शरीरस्य मध्ये । अव्ययी०। २.देहमध्ये ।
अन्तःशल्यम्	(न) अन्तःकरणस्य शल्यम् इव पीडकत्वात् । मनसः दुःखदायकम् ।
अन्तःसंज्ञः	(वि) अन्तः अभ्यन्तरवर्तिनी कथनायोग्यत्वात् अप्रकाश्या संज्ञा चेतना यस्य । अन्तश्चेतन्यवान् वृक्षादिः। ‘कर्मणा बहुरूपेण वेष्टिताः कर्महेतुना । अन्तःसंज्ञा भवन्त्येतेसुखदुःखसमन्विताः॥’मनुः१.४९।
अन्तःसत्वा	(स्त्री) अन्तः अभ्यन्तरे गर्भे सत्वं सारः वा यस्याः यस्य वा । १.गर्भिणी । २.भल्लातकः। (वि) अन्तसत्वः। अन्तःसारयुक्तः।
अन्तःस्वेदः	(पुं) अन्तः स्वेदः मदस्यन्दनं मदजलं यस्य ।  मदस्रावी गजः।
अन्तकः 	(पुं) अन्तयति अन्तं करोति । अन्त+णिच्+ण्वुल् । ‘ण्वुल्तृचौ’ ३.१.१३३। १.मृत्युः। ‘व्याजेनापि कृता राजन्नो दर्शयति सान्तकम्’ नारदपु०। २.मृत्युदेवता यमः। ‘यमराड्यमः।०वैवस्वतोऽन्तकः’ अमरः। ‘ऋषिप्रभावान्मयि नान्तकोsपि प्रभुः प्रहर्तुम्’ रघुः२.६२। ३.विष्णुः,परमात्मा । ‘महोदधिशयोऽन्तकः’ वि०स०। (वि)  ४.संहारकः,घातकः। ‘क्रोधान्धस्तस्य तस्य स्वयमिह जगतामन्तकस्यान्तकोऽहम्’ वेणी०३.३०। 
अन्तसत्	(पु) अन्तसद् । अन्ते समीपे सीदति । अन्त+षद्लृ(विशरणगत्यवसादनेषु)+क्विप् । ‘सत्सूद्विषद्० क्विप्’ ३.२.६१ । १.अन्तेवासी, शिष्यः। ‘तमुपासते गुरुमिवान्तसदः’ किरा० ६.३४ । (वि) २.समीपगः।
अन्तस्तापः	(पुं) अन्तः स्थितः तापः। १.चित्ततापः। २.देहतापः, ज्वरः। ३.चिन्ता ।
अन्तःसत्त्वा	(स्त्री) अन्तः मध्ये सत्त्वं प्राणी सारः वा यस्याः। १.भल्लातकः। २.गर्भवती ।
अन्तस्थः	(वि) अन्तः तिष्ठति । मध्यस्थितः, मध्यभवः। (पुं) अन्तः स्पर्शोष्मवर्णयोः मध्ये तिष्ठति । अन्तर्+ष्ठा(गतिनिवृत्तौ)+क्विप् । यरलववर्णाः। ते हि कादिमावसानस्पर्शना शषसहरूपोष्मणश्च मध्यस्थाः। ‘हकारं पञ्चमैर्युक्तस्थाभिश्च संयुतम् । औरस्यं तं विजानीयात् कठ्यमाहुरसंयुतम् ॥’ पा.शि० ।
अन्तःस्थायी	(वि) (अन्तःस्थायिन्) । १.मध्यगतः। २.तिरोहितः। ३.अन्तर्वर्ती ।
अन्तःस्थितः	(वि) १.मध्ये स्थितः। २.अन्तर्हितः। ३.अन्तर्वर्ती । <br><br> (अ) अन्त+तस् । ‘आद्यादिभ्य उपसङ्ख्यानम्’ वा० ५.४.४४ । १.सीमान्ते । २.अन्ते । ३.अन्ततोगत्वा । ४.निदानम् । ५.अंशतः। ६.अन्तः। ७.अधमरीत्या ।
अन्ततः	(पुं) अन्तरं मध्यवर्ती पुरुषः। १.अन्तर्यामी परमेश्वरः। ‘मन्यन्ते वै पापकृतो न कश्चित् पश्यतीति नः। तांस्तु देवाः प्रयश्यन्ति स्वस्यैवान्तरपूरुषः’ मनुः ८.८५ ।
अन्तरपुरुषः	(पुं) अन्तं राति ददाति । अन्त+रा(दाने)+कः। ‘आतोऽनपुसर्गे कः’ ३.२.३ । १.परिधानवस्त्रम् । ‘अन्तरे शाटकाः’ । २.परमात्मा । (न) ३.अवकाशः। ‘मृणालसूत्रान्तरमत्यलभ्यम्’ कुमा० १.४० । ४.अवधिः। ‘मासान्तरं देयम्’ । ५.भेदः। ‘यदन्तरं वायसवैनतेययोः’ रामा० । ६.मध्यम् । ‘गीतान्तरेषु श्रमवारिलेशैः’ कुमा० ३.३८ । ‘न मृणालसूत्रं रचितं स्तनान्तरे’ शाकु० ६.१७ । ७.तादर्थ्यम् । ‘अवैमि कार्यान्तरमानुषस्य’ रघुः १६.८२ । ८.दौर्बल्यम् । ‘सुजयः खलु तादृगन्तरे’ किरा० २.५२ । ९.अवसरः। ‘अत्रान्तरे किमपि वाग्विभवातिवृत्त वैचित्र्यमुल्लसित विभ्रममायताक्ष्याः’ मालती० १.२९ । १०.विना । ११.अन्तर्धानम् । ‘पर्वतान्तरितो रविः’ । १२.भिन्नम् । ‘पात्रविशेषे न्यस्तं गुणान्तरं व्रजति शिल्पमाधातुः’ माल० १.६ । १३.रन्ध्रम् । १४.अवसानम् । (वि) १५.आत्मीयः। ‘न चैतदिष्टं माता मे यदवोचन् मदन्तरम्’ रामा० । १६.मध्यस्थितः। १७.समीपस्थः। १८.सदृशः। १९.अन्यः। २०.बाह्यः। ‘अन्तरमवकाशावधिपरिधानान्तर्धि भेदतादर्थ्ये । छिद्रात्मीय विना बहिरवसरमध्य सदृशेषु’ मेदिनी ।
अन्तरः	(अ) अम्(गतौ)+अरन् तुडागमश्च । ‘अमेस्तुट् च’ उ० ५.६० । इदं क्रियाभिः सह उपसर्ग इव प्रयुज्यते तथा सम्बन्धबोधकाव्ययत्वेन गृह्यते । १.मध्ये । ‘अन्तर्जलौघमवगाढवतः कपोलौ’ माघ० ५.३८ । २.अन्तः अन्तर्भागः। ‘अन्तः शाक्ताः बहिः शैवाः०’ तन्त्रम् । ३.अधः। (क्रियावि.) ‘अदह्यतान्तः’ रघु० २.३२ । ‘अन्तर्यश्च मृग्यते’ विक्रम० १.१ । ‘अनाविल धियामन्तश्चिन्तामणिरिव स्फुरन्’ याद० १.५२ । ४.अन्तरङ्गम्, हृदयम् ।
अन्तर्	(वि) अन्तर्मध्ये गडुरिव व्यर्थः निष्फलः। १.निरर्थकः। ‘अन्तर्गडु निरर्थकम्’ वैज० । ‘काव्यान्तर्गडुभूता यसानु नेह प्रशस्यते निरर्थकम्’ वैज० ।
अन्तर्गडुः	(वि) अन्तः अन्तःकरणे गतः। १.अन्तःकरणस्थम् । ‘अन्तर्गतं प्राणभृतां हि वेद’ रघु० १.४३ । २.देहस्थम् । ३.मध्यस्थितः। ‘नभः प्रतिच्छन्दनिभेन नूनमन्तर्गतं व्यञ्जयति स्वाधाम्ना’ याद० १८.१०६ ।
अन्तर्गतः	(वि) यस्य अन्तरङ्गे गर्भः अस्ति ।
अन्तर्गर्भः	(वि) (अन्तर्गामिन्) अन्तर् + गम् (गम्लु + गतौ) + णिनिः ‘नान्दिग्रहि’ अन्तर्गमनशीलः । (स्त्री) अन्तर्गामिनी
अन्तर्गामी	(अव्य) गृहस्य मध्ये । १. गृहमध्यम् । (न) २. गृहान्तर्गत प्रकोष्ठः ३. वारणासीस्थितप्रदेशविशेषः । "पञ्चक्रोश्यां कृतं पापम् अन्तर्गृहे विनश्यति" । काशीमाहात्म्यम् ।
अन्तर्गृहम्	(न) अन्तः स्थं गृहम् । १. मध्यस्थगृहम् २. वाराणासीस्थः सप्तावरणवान् स्थानविशेषः । "पञ्चक्रोश्यां कृतं पापमन्तर्गृहे विनश्यति" - काशी० (अ) गृहस्य मध्ये (अव्य.स) ३. गृहमध्यम्
अन्तर्गृहम्	(अ) जठरस्य अन्तः १. उदरस्य मध्यम् । देहान्तर्दाहः ।
अन्तर्जठरम्	(न०) अन्तर्गतं ज्वलनम् । अस्य (प्रादि तत्पु) रोगकृत १. अन्तर्ज्वलनमत्यर्थमन्तर्वेगी ज्वरस्तु सः (पु) - अन्तःस्थः ज्वलनह् । २. उदराग्निः ।
अन्तर्ज्वलनम्	(स्त्री) अन्तर्गता दशा आधिपत्यकालः  - कर्मधारय । १. ज्योतिषोक्तमहादाशान्तर्गतदशाभेदः ।
अन्तर्दशा	(नपु) अन्तर्गतं दहनम् । (प्रादितत्पु) अन्तर्ज्वलनम् । १. रोगकृतः देहाभ्यन्तर दाहः । (पु) अन्तः स्थः दहनः । २. उदराग्निः । 
अन्तर्दहनम्	(पुं) अन्तर्मध्ये दाहः सन्तापः । १. देहाभ्यन्तरसन्तापः ।
अन्तर्दाहः	(पु) अन्तर्गतः दाहः देहाभ्यन्तरसन्तापः । 
अन्तर्दाहः	(वि) अन्तः अन्तःकरणे दुष्टः । १. दुष्टान्तः करणः ।
अन्तर्दुष्टः	(न) अन्तर्गतं द्वारम् । १. गृहमध्यस्थ द्वारम्, २.प्रच्छन्नम्, गुप्तद्वारम् "प्रच्छन्तमन्तर्द्वारं स्यात् - अमरः ।
अन्तर्द्वारम्	(स्त्री) अन्तर् + धा (डु  धाञ् धारणपोषणयोः) + अङ् । ‘आतश्चोपसर्गे’ (३.३.१०६) तिरोधानम् । ‘अन्तर्धामुपययुरूत्पलावलीषु’ - माघः ८.१२ ।
अन्तर्धा	(न) अन्तर् + धा ( डु धाञ् धारण पोषणयोः) + ल्युट् । ‘ल्युट् च’ (३.३.११५) । १. तिरोधानम् । ‘अन्तर्धानव्यसनरसिका रात्रिकापालिकीयम्’ - कुव.पुं.५९ । २. मुन्यादीनां शरीरत्यागः । "अन्तर्धानं गते रामे" - रामा० ।
अन्तर्धानम्	(पु) अन्तर् + धा (डु धाञ् धारणपोषणयोः) + किः । ‘उपसर्गे घोः’ (३.३.९२) । अन्तर्धानम् । "अन्तर्धिं द्रुतमिव कर्तुमश्रुर्षैर्भूवमानं गमयितुमीषिरे पयांसि - माघः ८.४२ ।
अन्तर्धिः	(न) अन्तः स्थं नगरम् । १. अन्तः पुरम् । "दशाननान्तर्नगरं ददर्श" - रामा० । (अव्य) नगरस्य अन्तः । २. नगरस्य मध्ये ।
अन्तर्नगरम्	अन्तर्मध्ये निहितः । अन्तः स्थापितः । "अङ्गैरन्तर्निहितवचनैः सूचितः सम्यगर्थः" - माल० २.९ ।
अन्तर्निहितः	अन्तर्मध्ये भवति । अन्तर् + भू (सत्तायम्) + अच् । आन्तरिकः ।
अन्तर्भवः	(पुं) अन्तर्मध्ये भावः प्रवेशः । अन्तर् + भू (सत्तायाम्) + घञ् ।  ‘भावे’ (३.३.१८) । १. मध्यप्रवेशः "तेषां गुणानामोजस्यन्तर्भावः" । २. तिरोधानम् । ३. मनोभावः - काव्यप्र० ।
अन्तर्भावः	(वि) अन्तः अप्रकाशं सलिलं (भूमेः अन्तर्गतं जलं) यस्य । १.अन्तर्जलवत् । ‘नदीमिवान्तः सलिलां सरस्वतीम्’ रघु० ३.५ ।
अन्तःसलिलम्	(वि) अन्तः सारः बलं यस्य । १.बलवान् । २.भारयुक्तः। ‘अन्तःसारं घनतुलयितुं नानिलः शक्ष्यति त्वाम्’ मेघ० २० । (पुं) ३.अन्तः अन्तर्गतः सारः। १.आन्तरिकः कोशः।
अन्तःसारः 	(वि) अन्तः तिष्ठति । अन्तः+स्था+क । ‘सुपि स्थः’ ३.२.४ । १.वर्णविशेषः। य्,व्,र्,ल्, अर्धस्वरः। 
अन्तकरः	(वि) अन्तं नाशं करोति । अन्त+डु कृञ्(करणे)+टः। ‘दिवा०भास्करान्तानन्तादि०’ ३.२.२१। नाशकरः,नाशकः। ‘अहमन्तकरो नूनं ध्वान्तस्येव दिवाकरः’ भट्टिः।
अन्तकरणः	 (वि) अन्तं नाशं करोति । अन्त+डु कृञ्(करणे)+ल्युः। ‘नन्दिग्रहि०’ ३.१.१३४। १.विनाशकः। ‘द्यूतं समाह्वयं चैव राजा रष्ट्रान्निवारयेत् । राजान्तकरणावेतौ’ मनुः९.२२१। (न) भावे ल्युट् । २.नाशनम् ।
अन्तकर्म	(न) (अन्तकर्मन्)। अन्तस्य नाशस्य परिच्छेदस्य वा कर्म उत्पादनम् । १.नाशनम् । ‘षोऽन्तकर्मणि’ धातु०। २.परिच्छेदकरणम् ।
अन्तकारी	(वि) अन्तं नाशं करोति । अन्त+डु कृञ्(करणे)+णिनिः। ‘सुप्यजातौ णिनिः०’ ३.२.७८। अन्तकारकः,विनाशकः। (स्त्री) अन्तकारिणी । अन्तकारिन्+ङीप् । 
अन्तकालः	(पु) मृत्युकालः। ‘अन्तकाले स मामेव स्मृरन् मुक्त्वा कलेवरम्’ गीता ८.५।
अन्तकृत्	(वि) अन्तं करोति । अन्त+डु कृञ्(करणे)+क्विप् । ‘क्विप्च’ ३.२.७६। विनाशकः।
अन्तगः	(वि) अन्तं गच्छति । अन्त+गम्लृ(गतौ)+डः। ‘अन्ता०सर्वानन्तेषु डः’ ३.२.४८। १.कार्यान्तगामी,निरवशेषकार्यकारकः। ‘यत्नेन भोजयेच्छ्राद्धे बह्वृचं वेदपारगम् । शाखान्तगमथाध्वर्यम्’ मनुः३.१४५। २.अन्तं नाशं गच्छति । मृतः।
अन्तचरः	(वि) अन्ते चरति । १.सीमासञ्चारी । २.कार्यान्तगामी,निरवशेषकार्यकारकः।
अन्ततः	(अ) अन्त+तसिः। ‘आद्यादिभ्य उपसङ्ख्यानम्’ वा०५.४.४४। १.अन्तेन,प्रान्तभागेन । ‘शुध्येरन् स्त्री च शूद्रश्च सकृत् स्पृष्टाभिरन्ततः’ याज्ञ०१.२.२१। २.अन्ते । ‘सह द्यावापृथिव्योश्च तथास्विष्टकृतेऽन्ततः’ मनुः। ३.अन्तर्भागे । ४.अन्ततो गत्वा । ५.अवयवः। ६.उत्प्रेक्षा,सम्भावना । ७.पञ्चम्यर्थः,शेषादारभ्य । ‘तामन्ततोऽपक्रम्य’ । ८.शासनम् । ‘अन्ततोऽवयवोत्प्रेक्षापञ्चम्यर्थेषु शासने’ हैमः।
अन्तपालः	(पु) अन्तं समीपदेशं द्वारं पालयति । द्वारपालकः। ‘त्वदीयेनान्तपालेनावस्कन्द्य गृहीतः’ मालवि०१.७.१२।
अन्तरः	(पुं) अन्तं राति ददाति । अन्त+रा(दाने)+कः। ‘आतो० कः’ ३.२.३। १.परिधानवस्त्रम् । ‘अन्तरे शाटकाः’ । २.परमात्मा । (न) ३.अवकाशः। ‘मृणालसूत्रान्तरमप्यलभ्यम्’ कुमा०१.४०। ४.अवधिः। ‘मासान्तरं देयम्’ । ५.भेदः,विेशेषः। ‘यदन्तरं वायसवैनतेययोः’ रामा०। ६.मध्यम् । ‘गीतान्तरेषु श्रमवारिलेशैः’ कुमा०३.३८। ७.व्यवधानम्,मध्यदेशः। ‘तदन्तरे सा विरराज धेनुः’ रघुः२.२०। ८.स्थानम् । ‘लेभेऽन्तरं चेतसि नोपदेशः’ रघुः६.६६। ९.तादर्थ्यम् । ‘अवैमि कार्यान्तरमानुषस्य’ रघुः१६.८२। १०.दौर्बल्यम् । ‘सुजयः खलु तादृगन्तरे’ किरा०२.५२। ११.अवसरः। ‘अत्रान्तरे किमपि वाग्विभवातिवृत्तवैचित्र्यमुल्लसितविभ्रममायताक्ष्याः’ मालती०१.२९। १२.विना । ‘हरे त्वदालोकनमन्तरेण’ । १३.अन्तर्धानम्,अन्तर्धिः। ‘पर्वतान्तरितो रविः’ । १४.भिन्नम्,अन्यत् । ‘पात्रविशेषे न्यस्तं गुणान्तरं व्रजति ०शिल्पमाधातुः’ मालवि०१.६। १५.विवरम्,रन्ध्रम् । १६.अवसानम् । १७.बहिः। ‘अन्तरे चण्डालगृहाः’ । (वि)  १८.मध्यस्थितः। १९.समीपस्थः। २०.सदृशः। ‘स्थानेऽन्तरतमः’ पा०१.१.५०। २१.अन्यः। २२.बाह्यः। २३.आत्मीयः,स्वीयः। ‘न चैतदिष्टं माता मे यदवोचन्मदन्तरम्’ रामा०। ‘अन्तरमवकाशावधिपरिधानान्तर्धिभेदतादर्थ्ये । छिद्रात्मीयविनाबहिरवसरमध्यसदृशेषु’ मेदिनी । ‘अन्तरः परिधानीये०। विशेषविवरान्तर्धिष्वसानविनार्थयोः’ वैज०।
अन्तरग्निः	(पु) अन्तर्वर्ती अग्निः। १.जठरानलः। ‘दीप्तान्तरग्निपरिशुद्धकोष्ठः’ सुश्रुतः। (अ) अन्तरग्नि । २.अग्नेः मध्ये ।
अन्तरङ्गम्	(न) १.हृदयम्,मनः। २.बहिरङ्गशास्त्रीयनिमित्तसमुदायमध्ये अन्तर्भूतानि अङ्गानि यस्य । परनित्यबहिरङ्गबाधकः नैमित्तिककार्यभेदः। ३.नैमित्तिककार्यभेदबोधकशास्त्रम् ।  ‘परनित्यान्तरङ्गापवादानामुत्तरोत्तरं बलीयः’ परि०१.३.११। ४.आसन्नम् अङ्गम् । आरादुपकारकम् । ‘त्रयमन्तरङ्गं पूर्वेभ्यः’ पात०सूत्रम् । (वि) अन्तरं सदृशम् अङ्गं यस्य । ५.अत्यन्तप्रियः,प्रेमपात्रम् । ‘स्वपिति सुखमिदानीमन्तरङ्गः कुरङ्गः’ सुभा०रत्नभा०४.६७.७। ६.विश्वासार्हः मित्रादिः। ‘अन्तरङ्गेषु राज्यभारं समर्प्य’ दशकु०।
अन्तरचक्रम्	(न) अन्तरं मध्यवर्ति चक्रम् । १.देहस्थसुषुम्नामध्यस्थानि मूलाधारादीनि षट् पद्माकारचक्राणि -तन्त्रम् । २.आत्मीयसमूहः।
अन्तरज्ञः	(वि) अन्तरं भेदं विशेषं जानाति । अन्तर+ज्ञा(अवबोधने)+कः। ‘आतो० कः’ ३.२.३। विशेषज्ञः। ‘नान्तरज्ञाः श्रियो जातु प्रियैरासां न भूयते’ किरा०११.२४।
अन्तरतमः	(वि) अतिशयेन अन्तरः सदृशः। अत्यन्तसदृशः। ‘स्थानेऽन्तरतमः’ पा०१.१.५०।
अन्तरतः	(अ) (अन्तरतस्)। अन्तर+तसिः(सप्तम्यर्थे) । ‘आद्यादिभ्यः०’ वा०५.४.४४। मध्ये । ‘तृणमन्तरतः कृत्त्वा रावणं वाक्यमब्रवीत्’ रामा०।
अन्तरदिक्	(स्त्री) (अन्तरदिश्)। दिशोः मध्या विदिक् ऐशान्यादिकोणः,आग्नेयनैर्ऋत्यवायव्येशान्यदिशः। 
अन्तरदृक्	(पु) (अन्तरदृश्)। अन्तरे परमात्मनि दृक् यस्य । १.परमात्मस्वरूपज्ञः। (वि) अन्तरं भेदं पश्यति । अन्तर+दृशिर्(प्रेक्षणे)+क्विप् । ‘क्विप्च’ ३.२.७६। २.विशेषज्ञः। 
अन्तरदेशः	(पु) मध्यदेशः।
अन्तरपटः	(पुंन) वधूवरयोः गुरुशिष्ययोः वा समागमावसरे तयोः मध्ये निवेशनीयं वस्त्रम् ।
अन्तरपुरुषः/पूरुषः	(पुं) अन्तरं मध्यवर्ती पुरुषः। १.अन्तर्यामी परमेश्वरः। ‘मन्यन्ते वै पापकृतो न कश्चित् पश्यतीति नः। तांस्तु देवाः प्रपश्यन्ति स्वस्यैवान्तरपूरुषः’ मनुः८.८५। २.मध्यवर्तिजनः
अन्तरपूजा	(स्त्री) मानसपूजा,तन्त्रोक्ता मनःकल्पितोपचारेण पूजा ।
अन्तरप्रभवः	(पु) अन्तराभ्यां भिन्नवर्णमातापितृभ्यां प्रभवति । सङ्कीर्णवर्णः मूर्धाभिषिक्तादिः। ‘अन्तरप्रभवाणां च धर्मान्नो वक्तुमर्हसि’ मनुः१.२।
अन्तरयः	(पु) अन्तः मध्ये अयः गमनम् । १.मध्यगतिः,व्यवधानम् । (वि) अन्तरं याति । २.देहमध्यस्थचित्तगतः।
अन्तरशायी	(पु) (अन्तरशायिन्)। अन्तरे शेते । १.चित्तस्थः जीवः। तस्य चित्ते प्रतिबिम्बरूपेण स्थितिः। (वि) २.मध्यगतः।
अन्तरा	(अ) १.मध्ये । ‘अन्तरा पतिते पिण्डे सन्देहे वा पुनर्हरेत्’ याज्ञ०२.७.१०७। (१)मार्गमध्ये ‘विलम्बेथां च मान्तरा’ महावी०७.२८। (२) मध्यकाले ‘नाद्याच्चैवान्तरा तथा’ । (३)  मध्ये मध्ये,तदा तदा ।‘अन्तरा पितृसक्तमन्तरा मातृसक्तमालापं कुर्वन्’ काद०११८। (४) द्वयोः मध्ये। ‘अन्तरा त्वां मां हरिः’ सि०कौ०५४५। २.विना । ‘न च प्रयोजनमन्तरा चाणक्यः स्वप्नेऽपि चेष्टते’ मुद्रा०३.२०.१२। सन्निधिः,सामीप्यम् । ४.अभितः,परितः। ५.अभिमुखम् । ६.कार्त्स्यम् । ७.उभयतः। ८.शीघ्रम् । ‘अन्तरा पुनः। विनार्थे सन्निधौ मध्येऽभितोऽभिमुखकार्त्स्न्ययोः। समीपोभयतःशीघ्रेषु’ हैमः।
अन्तरात्मा	(पु) १.जीवात्मा । ‘प्रत्यर्पितन्यास इवान्तरात्मा’ शाकु०४.२१। २.अन्तर्यामी,परमात्मा । ‘अन्तरात्मनि निविष्टमन्तरा’ याद०१७.१२६।
अन्तरापत्या	(स्त्री) अन्तः गर्भमध्ये अपत्यं यस्याः। गर्भवती।
अन्तरायः	(पु) अन्तः मध्ये अयनम् । अन्तर्+अय(गतौ)+घञ् । ‘भावे’ ३.३.१८। १.विघ्नः,प्रतिबन्धः। ‘विघ्नोऽन्तरायः प्रत्यूहः; अमरः। ‘त्वमन्तरायो भवसि च्युतो विधिः’ रघुः३.४५। २.व्यवधानम्,मध्यस्थितिः। (वि) विघ्नकारकः।
अन्तरारामः	(पु) अन्तरे सर्वाभ्यन्तरे अतिसूक्ष्मत्वात् आत्मनि आरमते क्रीडति । अन्तर+आ+घञ्(कर्तरि) । आत्माभिरतः,हृदये आत्मानन्दानुभवी । ‘योऽन्तःसुखोऽन्तरारामः’ गीता ५.२४।
अन्तरालम्	(न) अन्तरम् अवकाशं लाति । अन्तर+ला(आदाने)+कः। ‘आतो० कः’ ३.२.३। १.मध्यम्,अभ्यन्तरम् । ‘अभ्यन्तरं त्वन्तरालम्’ अमरः।‘मुहुरन्तरालमस्तगिरेः’ माघः९.२। २.सङ्कीर्णवर्णः। ‘वर्णानां सान्तरालानां स सदाचार उच्यते’ मनुः२.‘१८। 
अन्तरारालदिक्	(स्त्री) (अन्तरालदिश्) । अन्तराला दिक् । दिशोः मध्या विदिक् ऐशान्यादिकोणः।
अन्तरिक्षम्	(न) अन्तः स्वर्गपृथिव्योः मध्ये ऋक्षाणि नक्षत्राणि यस्य । पृषो०। १.गगनम्, आकाशम् । ‘नभोऽन्तरिक्षं गगनम्' अमरः। ‘अदितिर्द्यौरदितिरन्तरिक्षम्’ ऋक्१.८९.१०। २.अभ्रकधातुः।
अन्तरितः	(वि) अन्तः इतः। अन्तर्+इण्(गतौ)+क्तः। ‘गत्यर्था०’ ३.४.७२। १.अन्तर्गतः । २.अन्तरं व्यवधानं करोति । अन्तर+णिच्+क्तः(कर्मणि) । ‘निष्ठा’ ३.२.१०२। आच्छादितः,प्रसृतः। ‘प्रसृतान्तरितौ समौ’ त्रिका०। ‘मेघैरन्तरितः प्रिये तव मुखच्छायानुकारी शाशी’ सा०द०१०.६२.१०। ३.अन्तर्हितः,अदृश्यः। ‘द्विषत्प्रतापान्तरितोरुतेजाः’ किरा०३.४५। ४.वियोजितः,व्यवकलिताङ्कः -लीला०।
अन्तरिन्द्रियम्	(वि) अन्तः इन्द्रियम् । अन्तःकरणम्, चित्तम् ।
अन्तरीक्षम्	(न) द्यावापृथिव्योः अन्तः ईक्ष्यते । अन्तर्+ईक्ष(दर्शने)+घञ् । ‘अकर्तरि०’ ३.३.१९। गगनम् । ‘अन्तर्जलौघमवगाढवतः कपोलौ हित्वा क्षणं विततपक्षतिरन्तरीक्षे’ माघः५.३८।
अन्तरीक्षजलम्	(न) अन्तरीक्षात् पतितं जलम् । दिव्योदकम्,आकाशात् पतितं जलम् ।
अन्तरीपः	(न) अन्तर्गताः आपः यस्मिन् । अन्तर्+अप्+अः+ईत् । ‘ऋक्पूरब्धूः०’ ५.४.७४। ‘द्वयन्तरुपसर्गेभ्योऽप ईत्’ ६.३.९७। द्वीपः,जलमध्यस्थस्थानम् । ‘द्वीपोऽस्त्रियामन्तरीपम्’ अमरः।
अन्तरीयम्	(न) अन्तरे भवम् । अन्तर+छः। ‘गहादिभ्यश्च’ ४.२.१३८। परिधानम्, अधोवस्त्रम् । ‘अन्तरीयोपसंव्यानपरिधानान्यधोंशुके’ अमरः। ‘नाभौ धृतं च यद्वस्त्रमाच्छादयति जानुनी । अन्तरीयं प्रशस्तं तदच्छिन्नमुभयोस्तयोः’ ।
अन्तरे	(अ) अन्तः एति । अन्तर्+इण्(गतौ)+विच्+लोपः। ‘अन्येभ्योऽपि०’ ३.२.७५। १.मध्ये । ‘मध्ये स्यादन्तरेणान्तरे’ वैज०। ‘स्पर्शान् कृत्वा बहिर्बाह्यांश्चक्षुश्चैवान्तरे भ्रुवोः’ गीता ५.२७।
अन्तरेण	(अ) अन्तः एति । अन्तर्+इण्(गतौ)+णः। १.विना । ‘महीसुरैश्चेत् तानन्तरेण निपतेत् क्व नु मत्प्रणामः’ चम्पूरा०१.२। २.मध्ये,अन्तः। ‘मृणालसूत्रामलमन्तरेण’ माघः३.३। ‘अन्तरेणान्तर्विनार्थयोः’ हैमः।
अन्तर्गडुः	(वि) अन्तः मध्ये गडुः ग्रीवाप्रदेशजातगलमांसपिण्डमिव निरर्थकः। वृथा,निरर्थकः। ‘अन्तर्गडु निरर्थकम्’ वैज० । ‘काव्यान्तर्गडुभूता या सा तु नेह प्रशस्यते’ सा०द० ।
अन्तर्गतः	(वि) अन्तः अन्तःकरणे गतः। १.अन्तःकरणस्थः,हृदयस्थः। ‘अन्तर्गतं प्राणभृतां हि वेद’ रघुः२.४३। २.देहस्थः। ३.मध्यस्थितः। ‘अन्तर्गतशवे ग्रामे’ मनुः४.१०८। ४.विस्मृतः। ‘विस्मृतान्तर्गते समे’ हैमः। 
अन्तर्गर्भः	(वि) अन्तः अभ्यन्तरस्थः गर्भः अस्य । १.अभ्यन्तरस्थगर्भयुक्तः।‘कुशौ समावग्रशीर्षाग्रावनन्तर्गर्भौ’ कात्या०२.३.३। (अ) गर्भस्य मध्यम् । अव्ययी०। २.गर्भस्य मध्यम् ।
अन्तर्गर्भी	(वि) (अन्तर्गर्भिन्) । अन्तः मध्ये गर्भः अस्ति अस्य । मध्यस्थगर्भयुक्तः। ‘अनन्तर्गर्भिणं साग्रं कौशं द्विदलमेव च’ कात्या०स्मृतिः।
अन्तर्गामी	(वि) (अन्तर्गामिन्) । अन्तर्+ गम्लृ( गतौ)+णिनिः। ‘सुप्यजातौ णिनिः०’ ३.२.७८। अन्तर्गमनशीलः । (स्त्री) अन्तर्गामिनी ।
अन्तर्गृहम्	  (न)१. मध्यस्थगृहम्,कोष्ठः। २.वारणासीस्थः सप्तावरणवान् स्थानविशेषः । ‘पञ्चक्रोश्यां कृतं पापमन्तर्गृहे विनश्यति’ काशीमा०। (अ) गृहस्य मध्यम् । अव्ययी०। ३.गृहस्य मध्ये ।
अन्तर्घणः	(पु) अन्तः हन्यते क्रोडीभवति अस्मिन् । अन्तर्+हन+अप्,घादेशः,णत्वम् । निपा०। ‘अन्तर्घनो देशे’ ३.३.७८। ‘घण’ इति पाठा०। द्वारम् अतिक्रम्य स्थितः सावकाशः देशः। ‘तस्मिन्नन्तर्घणे पश्यन् प्रघणे सौधसद्मनः’ भट्टिः।
अन्तर्घनः	(पु) अन्तर्+हन+अप्,घनादेशः। निपा०। ‘अन्तर्घनो देशे’ ३.३.७८। बाहीकग्रामविशेषः। सि०कौ०३२५५।
अन्तर्जठरम्	(अ) जठरस्य मध्यम् । अव्ययी०। १.उदरमध्ये । (न) अन्तःस्थं जठरम् । २.उदरमध्यस्थकोष्ठः,कुक्षिमध्यम्। ‘पुंसि कोष्ठोऽन्तर्जठरम्’ अमरः।
अन्तर्जातः	अन्तः देहमध्ये जातः। देहाभ्यन्तरजातः।
अन्तर्जानु	(अ) जानुनोः मध्यम् । अव्ययी०। जानुनोः मध्ये । ‘अन्तर्जानु शुचौ देश उपविष्ट उदङ्मुखः’ याज्ञ०१.२.१८।
अन्तर्ज्योतिः	(न) (अन्तर्ज्योतिस्)। अन्तर्गतं ज्योतिः प्रकाशकत्वात् चैतन्यम् । सर्वान्तर्यामि परब्रह्मरूपचैतन्यम् ।
अन्तर्ज्वलनम्	(न) अन्तः देहान्तरस्य ज्वलनम् । १.रोगकृतः देहान्तर्दाहः। (पु) अन्तस्थः ज्वलनः। २.जठराग्निः।
अन्तर्दधनम्	(न) अन्तः मध्ये दध्यते आधीयते मत्तता अनेन । सुराबीजम्,किणुप्रभृति मद्यबीजम् ।
अन्तर्दशा	(स्त्री) । अन्तर्गता दशा आधिपत्यकालः। महादशान्तर्गतः ग्रहाणां स्वाधिपत्ययुक्तः कालभेदः -ज्यो०। 
अन्तर्दशाहः	(पु) दशाहस्य मध्यम् । दशाहाभ्यन्तरम् । ‘अन्तर्दशाहे स्यातां चेत् पुनर्मरणजन्मनी । तावत् स्यादशुचिः’ मनुः५.७९।
अन्तर्दहनम्	(न) अन्तः अभ्यन्तरे दहनम् । १.रोगकृतः देहाभ्यन्तरदाहः। (पु) अन्तस्थः दहनः। २.जठरानलः।
अन्तर्दाहः	(पुं) अन्तः शरीरमध्ये दाहः सन्तापः। देहाभ्यन्तरसन्तापः।
अन्तर्दुष्टः	(वि) अन्तः अन्तःकरणे दुष्टः। दुष्टान्तःकरणः,दुष्टमनाः।
अन्तर्द्वारम्	(न) अन्तर्गतं द्वारम् । १.गृहमध्यस्थद्वारम् । २.प्रच्छन्नम्,गुप्तद्वारम्(खिडकी) । ‘प्रच्छन्नमन्तर्द्वारं स्यात्’ अमरः।
अन्तर्धा	(स्त्री) अन्तर्+डु धाञ्(धारणपोषणयोः)+अङ् । ‘आतश्चोपसर्गे’ ३.३.१०६। तिरोधानम्,अपवारणम् । ‘अन्तर्धा व्यवधा पुंसि त्वन्तर्धिरपवारणम्’ अमरः। ‘अन्तर्धामुपययुरुत्पलावलीषु’ माघः८.१२।
अन्तर्धानम्	(न) अन्तर्+ डु धाञ्(धारणपोषणयोः)+ ल्युट् । ‘ल्युट् च’ ३.३.११५। १. तिरोधानम्,दृश्यवस्तुनः दर्शनायोग्यस्थाने स्थितिः। ‘अन्तर्धानव्यसनरसिका रात्रिकापालिकीयम्’ कुव०१८.७२। २.मुन्यादीनां शरीरत्यागः। ‘अन्तर्धानं गते रामे’ रामा०।
अन्तर्धिः	(पु) अन्तर्+ डु धाञ् (धारणपोषणयोः)+किः। ‘उपसर्गे घोः’ ३.३.९२। अन्तर्धानम्,अपवारणम् । ‘अन्तर्धिरपवारणम्’ अमरः। ‘अन्तर्धिं द्रुतमिव कर्तुमश्रुवर्षैः’ माघः८.४२।
अन्तर्नगरम्	(न) अन्तःस्थं नगरम् । १.अन्तःपुरम् । ‘दशाननान्तर्नगरं ददर्श’ रामा०। (अ) नगरस्य मध्यम् । अव्ययी०। २. नगरस्य मध्ये ।
अन्तर्निहितः	अन्तः मध्ये निहितः। अन्तर्निविष्टः,मध्ये स्थापितः। ‘अङ्गैरन्तर्निहितवचनैः सूचितः सम्यगर्थः’ मालवि०२.९।
अन्तर्बाष्पः	(वि) अन्तः बाष्पः अश्रु यस्य । निरुद्धाश्रुपूर्णनेत्रः। ‘अन्तर्बाष्पश्चिरमनुचरो राजराजस्य दध्यौ’ मेघः३। 
अन्तर्भवः	अन्तः मध्ये भवति । अन्तर्+भू(सत्तायम्)+अच् । अन्तःस्थितः,आन्तरिकः।
अन्तर्भावः	(पुं) अन्तः मध्ये भावः प्रवेशः। अन्तर्+ भू(सत्तायाम्)+ घञ् । ‘भावे’ ३.३.१८। १.मध्यप्रवेशः,समुदायमध्यपातः। ‘तेषां गुणानामोजस्यन्तर्भावः’ काव्यप्र०८.७२.१। २. तिरोधानम् । ३.अन्तस्थः भावः। मनोभावः,चित्तवृत्तिः।
 अन्तर्भावना 	(स्त्री) अन्तःस्था व्यञ्जकचेष्टादिरहिता भावना । अन्तर्+भू(सत्तायाम्)+णिच्+युच् । ‘ण्यासश्रन्थो युच्’ ३.३.१०७ । १.चिन्ता, व्यञ्जकचेष्टादिशून्यं, चिन्तनम् । २.ध्यानम् । ३.मध्ये सङ्गमनम् |
अन्तर्भावितः	(वि) अन्तः भावितः। अन्तर्+भू(सत्तायाम्)+णिच्+क्तः। ‘निष्ठा’ ३.२.१०२ । १.मध्ये प्रवेशितः, समुदायान्तर्भूतीकृतः। ‘अन्तर्भाविततत्त्वं चेत् कारणं तदसत्त्वतः’ खण्डनखण्डखाद्यम् १.४।  
अन्तर्भूतः	(वि) अन्तः मध्ये भूतः। १.मध्यस्थितः। २.अन्तर्गतः। ‘कालभावाध्वदेशानामन्तर्भूतक्रियान्तरैः। सर्वैरकर्मकैर्यागे कर्मत्वमुपजायते’ वाक्यप०। ३.तिरोहितः। ‘स एव भगवान् विष्णुरन्तर्भूतः सनातनः’ प.पु० माधयाहात्म्यम् ।
अन्तर्भूमिः	(स्त्री) भूमेः अन्तर्भागः।
अन्तर्भेदः	(पुं) भिन्नमतम् ।
अन्तर्भौमः	(वि) भूमेः अन्तःस्थितः।
अन्तर्मनाः	(वि) (अन्तर्मनस्) । अन्तर्गतं बाह्यव्यापारशून्यतया अन्तरेव स्थितं मनः यस्य । १.व्याकुलचित्तः। २.समाहितमनस्कः। ‘समाधिस्तस्य बाह्यविषयपरिहारेण ध्येयात्ममात्रगोचरमनस्त्वम् । ३.दुर्मनाः,  दुःखितमनस्कः। ‘दुर्मना विमना अन्तर्मनाः स्यात्’ अमरः।
अन्तर्मातृका	(स्त्री) अन्तःस्था षट्चक्रस्था मातृकाः अकारादिवर्णाः। षट्पद्मस्थाः अकारादिवर्णाः - तन्त्रम् ।
अन्तर्मातृकान्यासः	(पुं) अन्तःस्थायाः मातृकायाः न्यासः उच्चारणपूर्वकं तत्तत्स्थानेषु न्यासः। अन्तःस्थमातृकावर्णानां स्मरणपूर्वकं तत्तत्स्थानेषु न्यासः। ‘द्व्यष्टपत्राम्बुजे कण्ठे स्वरान् षोडश विन्यसेत् । द्वादशच्छदहृत्पद्मे कादीन् द्वादश विन्यसेत् । दशपत्राम्बुजे नाभौ ड्कारादीन् न्यसेद्दश । षट्पत्रमध्ये लिङ्गस्थे वकारादीन् न्यसेच्च षट् । आधारे चतुरो वर्णान् न्यसेद्वादीन् चतुर्दले । हक्ष्तौ भ्रूमध्यगे पद्मे द्विदले विन्यसेत् प्रिये । तन्मध्ये परबिन्दुं च सृष्टिस्थितिलयात्मकम् । एवं समाहितमना ध्यायेन्न्यासो यमान्तरः’ तन्त्रसा० ।
अन्तर्मुखः	(वि) अन्तः अभ्यन्तरे मुखं प्रवेशद्वारं यस्य । बाह्यव्यापारपरिहारेण परमात्मनि ध्याननिरतः। ‘अन्तर्मुखं चित्तामिवान्वाविन्दत्’ याद० १.८७ । (स्त्री) अन्तर्मुखी । (अ) मुखस्य मध्यम् - अव्ययी । मुखस्य मध्ये । 
अन्तर्मृतः	(पुं) अन्तः गर्भाशये मृतः। गर्भाशये मृतः कालकादिः। ‘भवत्युच्छ्वासपूतिञ्च शूलं चान्तर्मते शिशौ’ सुश्रुतः।
अन्तर्यः	(वि) अन्तरे भवः। अन्तर+यत् । ‘दिगादिभ्यो यत्’ ४.३.५४ । मध्यभवः।
अन्तर्यामः	(पुं) अन्तः यामः यस्मात् । १.ग्रहरूपः सामाख्यः पात्रभेदः। ‘त्रिष्टुभः स्वारं जीवं वा स्वारादन्तर्यामः’ यजुः १३.५५ । २.वाक्श्वासरोधनम् ।
अन्तर्यामी	(पुं) (अन्तर्यामिन्) । अन्तर्मध्ये अनुप्रविश्य यमयति स्व स्व कर्मणि इन्द्रियादीनि व्यापारयति । अन्तर्+यम(उपरमे)+णिच्+णिनिः। ‘सुप्यजातौ णिनिस्ताच्छील्ये’ ३.२.७८ । १.अन्तःकरणनियामकः, ईश्वरः, जीवः। ‘जीवः पुरषपुद्गलौ अन्तर्यामीश्वरः’ त्रिका०। ‘अन्तराविश्य भूतानि यो बिभर्त्यात्मकेतुभिः। अन्तर्यामीश्वरः साक्षात् पातु नो यद्वशे स्फुटम्’ । (वि) २.मनोगतज्ञः।
अन्तर्यागः	(पुं) अन्तः मनसा कल्पितो प्रचारैः कृतः यागः। १.तन्त्रोक्तमानसपूजा । २.होमभेदः।
अन्तर्लीनः	
अन्तर्लोम	
अन्तर्वंशः	(पुं) अन्तः अभ्यन्तरः वंशः गृहम् । अन्तःपुरम् ।
अन्तर्वंशिकः	(पुं) अन्तः वंशे राज्ञामाभ्यन्तरगृहे नियुक्तः। अन्तर्+वंश+ठक्+इकः। ‘तत्र नियुक्तः’ ४.४.६९ । १.अन्तःपुराधिकृतः कुब्जवामनकञ्चुक्यादिः। ‘अन्तःपुरेत्वधिकृतः स्पादन्तर्वंशिको जनः’ अमरः।
अन्तर्वत्नी	(स्त्री) अन्तः अस्यां गर्भः अस्ति । अन्तर्+मतुप्+नुक्+मतुप् (निपा०)+ङीप् । ‘अन्तर्वत् पतिवतोर्नुक्’ ४.१.३२। गर्भिणी । ‘अन्तर्वत्नी च गर्भिणी’ अमरः। ‘तस्यामेवास्य यामिन्यामन्तर्वत्नी प्रजावती । सुतावसूत संपन्नौ कोशदण्डाविव क्षितिः’ रघुः १५.२३ ।
अन्तर्वर्ती	(वि) (अन्तर्वर्तिन्) । अन्तर्+वृतु(वर्तने)+णिनिः। ‘सुप्यजातौ णिनिस्ताच्छील्ये’ ३.२.७८। मध्यवर्ती । (स्त्री) अन्तर्वर्तिनी । ‘अन्तर्वर्तिनीं विभक्तिमाश्रित्य’ सि.कौ०।
अन्तर्वमिः	(पुं) अन्तः कुक्षिमध्यात् वमयति उद्गारयति । अपाकः, अजीर्णः। ‘अजीर्णे वायुर्गण्डोऽन्तर्वमिः’ त्रिका०।
अन्तर्वस्त्रम्	(न)
अन्तर्वाणिः	(वि) अन्तः अन्तःकरणे वाणी शास्त्रविहिता वाक् यस्य । १.शास्त्रवित्, पण्डितः। ‘अन्तर्वाणिस्तु शास्त्रवित्’ अमरः।
अन्तर्विगाहः	(पुं) अन्तर्भूत्वा विगाहः। १.मध्यप्रवेशः।
अन्तर्विगाहनम्	(न) अन्तर्मध्ये विगाहनं प्रवेशनम् । प्रवेशनम्, प्रवेशः। ‘प्रवेशोऽन्तर्विगाहनम्’ हैमः। 
अन्तर्वेगः	(पुं) चित्तोद्वेगः, चिन्ता, आन्तरज्वरः।
अन्तर्वेदिः	(पुं) अन्तः मध्ये वेदिः यत्र देशे । ब्रह्मावर्तदेशः, गङ्गायमुनयोर्मध्यदेशः, आप्रयागहरिद्वारपर्यन्तदेशः। (अ) वेद्याः मध्यम् - अव्ययी । २.वेदिमध्यम् । ‘गङ्गायमुनयोर्मध्यमन्तर्वेदिः समस्थली’ हैमः। ‘श्रपणस्य पश्चादुपविशत्यन्तर्वेदि’ कात्या० २.५.११ । 
अन्तर्वेदी	(स्त्री) अन्त्ः पृथिवीमध्यस्थतया वेदी इव । गङ्गायमुनयोर्मध्यदेशः, कुशस्थली । ‘अन्तर्वेदी कुशस्थली’ त्रिका०। 
अन्तर्वेशः	(पुं) अन्तः मध्ये वेशः स्थानम् । अन्तःपुरम् ।
अन्तर्वेशिकः	(पुं) अन्तर्वेशे नियुक्तः। अन्तर्वेश+ठक् । ‘तत्र नियुक्तः’ ४.४.६९ । अन्तःपुररक्षणाय नियुक्तः कञ्चुक्यादिः।
अन्तर्वेश्म	(न) (अन्तर्वेश्मन्) । अन्तः मध्ये वेश्म स्थानम् । १.अन्तःपुरम् । २.गृहस्य मध्यम् ।
अन्तर्वेश्मिकः	(पुं) अन्तर्वेश्मनि नियुक्तः। अन्तर्वेश्मन्+ठक् । ‘तत्र नियुक्तः’ ४.४.६९ । अन्तःपुराधिकारी ।
अन्तर्हासः	(पुं) अन्तः अव्यक्तः हासः हास्यम् । १.गूढहास्यम् । ‘अन्तर्हासलसत्कपोलपुलकां धूतोऽपरां चुम्बति’ का.प्र० । (वि) अन्तः अप्रकाशः हासः यस्य । गूढहासयुक्तः। ‘सान्तर्हासं कथितमसकृत् पृच्छतश्च त्वया मे’ रघुः २.४६ । मेघः
अन्तर्हितः	(वि) अन्तर्+डु घाञ्(धारणपोषणयोः)+क्तः। ‘निष्ठा’ ३.२.१०२ । १.गुप्तः। २.तिरोहितः, अदृश्यः। ‘अन्तर्हितं तिरोहितम्’ हैमः। ‘अन्तार्हिते शशिनि सैव कुमुद्वती मे’ शाकु० ४.२ ।
अन्तर्हितात्मा	(पुं) शिवः।
अन्तर्हृदयम्	(न)
अन्तवान्	(वि) (अन्तवत्) । अन्तः नाशः परिच्छेदो वा अस्य । अन्त+मतुप् । ‘तदस्यास्त्यस्मिन्निति मतुप्’ ५.२.९४ । १.सीमायुक्तः। २.नश्वरः, नाशशीलः। ‘अन्तवन्त इमे देहाः नित्यस्योक्ताः शरीरिणः’  गीता २.२८ । (स्त्री) अन्तवती ।
अन्तवासी	(पुं) (अन्तवासिन्) । अन्ते अध्येतुं गुरुसमीपे वसति । अन्तर्+वस(निवासे)+णिनिः। ‘सुप्यजातौ णिनिस्ताच्छील्ये’ ३.२.७८ । १.अन्तेवासी, शिष्यः। (स्त्री) अन्तवासिनी ।
अन्तवेला	(स्त्री) अन्तस्था वेला अवधिः कालः वा । १.शेषसीमा । २.नाशसमयः।
अन्तश्छिद्रः	(वि) अन्तः छिद्रः। मध्ये रन्ध्रयुतः, मध्ये रिक्तः। ‘अन्तश्छिद्राणि भूयांसि कण्टका बहवो बहिः। कथं कमलनालस्य माभूवन् अङ्गुराः गुणाः’ कुव० ६५.९७ ।
अन्तशय्या	(स्त्री) अन्तस्य नाशाय शय्या शयनम् । १.भूमिशय्या । २.मृत्युः। ३.श्मशानम् । ‘अन्तशय्या मृतौ भूमिशय्यायां पितृकानने’ मेदिनी ।
अन्तसत्	(पु) (अन्तसद्) । अन्ते समीपे सीदति । अन्त+षद्लृ(विशरणगत्यवसादनेषु)+क्विप् । ‘सत्सूद्विषद्० क्विप्’ ३.२.६१ । १.अन्तेवासी, शिष्यः। ‘तमुपासते गुरुमिवान्तसदः’ किरा० ६.३४ । (वि) २.समीपगः।
अन्तसत्क्रिया	
अन्तस्तापः	(पुं) अन्तः स्थितः तापः। १.चित्ततापः। २.देहतापः, ज्वरः। ३.चिन्ता ।
अन्तस्थः	(वि) अन्तः तिष्ठति । मध्यस्थितः, मध्यभवः। (पुं) अन्तः स्पर्शोष्मवर्णयोः मध्ये तिष्ठति । अन्तर्+ष्ठा(गतिनिवृत्तौ)+क्विप् । यरलववर्णाः। ते हि कादिमावसानस्पर्शना शषसहरूपोष्मणश्च मध्यस्थाः। ‘हकारं पञ्चमैर्युक्तस्थाभिश्च संयुतम् । औरस्यं तं विजानीयात् कठ्यमाहुरसंयुतम् ॥’ पा.शि० ।
अन्तःस्थायी	(वि) (अन्तःस्थायिन्) । १.मध्यगतः। २.तिरोहितः। ३.अन्तर्वर्ती ।
अन्तःस्थितः	(वि) १.मध्ये स्थितः। २.अन्तर्हितः। ३.अन्तर्वर्ती ।
अन्तस्सलिलम्	(न) अन्तर्गतं अप्रकाशं सलिलम् । १.भूमिमध्यस्थजलम् । (वि) २.अन्तः सलिलं यस्य । मध्ये जलयुतः। (अ) ३.जलमध्ये । ‘अन्तस्सलिलमवगाहते’ स्मृतिः।
अन्तस्सलिला	(स्त्री) अन्तर्गतं सलिलं यस्याः। १.गुप्तगामिनी, सरस्वती नदी ।  २.फल्गुनीनदी ।
अन्तानलः	(पुं) अन्तस्य प्रलयस्य अनलः अग्निः। १.प्रलयाग्निः। २.अन्त्येष्टिकर्माङ्गवन्हिः। 
अन्तावशायी	(पुं) अन्तावशायिन् । अन्ते ग्रामसीमायाम् अवशेते तिष्ठति । अन्त+अव+शीङ्.(स्वप्ने)+णिनिः। ‘सुप्यजातौ णिनिस्ताच्छील्ये’ ३.२.७८ । १.चण्डालः। २.मुनिविशेषः। 
अन्तावसायी	(पुं) (अन्तावसायिन्)  । नखकेशानाम् अन्तम् अवसातुं छेत्तुं शीलमस्य । अन्त+अव+षो(ऽन्तकर्मणि)+णिनिः। ‘सुप्यजातौ णिनिस्ताच्छील्ये’ ३.२.७८ । १.नापितः, क्षुरकः। २.अन्तेवयसि अवस्यति निश्चिनोत्ति तत्त्वम् । मुनिः। ३.अन्ताय स्वतोषार्थं जन्तुनाशाय अवस्यति । प्राणिहिंसकः, चाण्डालादिः। ‘अन्तावसायी श्वपचे मुनिभेदे च नापिते’ मेदिनी । ४.चण्डालात् निषाद्यां जातः सङ्करजातीयः। ‘चण्डालात् पुल्कसीडोम्बं निषाद्यन्तावसायिनम्’ वैज०।
अन्तिः	(स्त्री) अन्त्यते ज्येष्ठभगिनीत्वेन सम्बध्यते असौ । १.ज्येष्ठभगिनी - नात्यम् । (अ) समीपे । ‘मुग्धप्रमीतवदुपेयतुरन्तिमात्रयोः’ भाग०।
अन्तिकः	 (वि) अन्तः अस्य अस्ति ।  अन्त+ठन् । ‘अत इनिठनौ’ ५.२.११५ । समीपस्थः। ‘सिंहासनान्तिकचरेण सहोपसर्पन्’ मालवि० १.२१ । ‘रहस्याख्यायीव स्वनसि मृदु कर्णान्तिकचरः’ अभि० २.२१ । (न) समीपम्, अन्तिका । (स्त्री) १.ज्येष्ठा भगिनी - नाट्यम् । २.चुल्ली । ३. शातलौशधिः। ‘अन्तिकं निकटे वाच्यलिङ्गं स्त्री शातलौषधौ । चुल्ल्यां ज्येष्ठभगिन्यां च नाट्योक्तौ कीर्त्यतेऽन्तिका’ मेदिनी । ४.पर्यन्तव्यापकः। ‘केशान्तिको ब्राह्मणस्य दण्डः कार्यः प्रमाणतः। ललाटसम्मितो राज्ञः स्यात्तु नासान्तिको विशः’ मनुः २.४६।
अन्तसत्	(पु) अन्तसद् । अन्ते समीपे सीदति । अन्त+षद्लृ(विशरणगत्यवसादनेषु)+क्विप् । ‘सत्सूद्विषद्० क्विप्’ ३.२.६१ । १.अन्तेवासी, शिष्यः। ‘तमुपासते गुरुमिवान्तसदः’ किरा० ६.३४ । (वि) २.समीपगः।
अन्तसत्क्रिया	(स्त्री) अन्त्यक्रिया,अन्त्येष्टिसंस्कारः।
अन्तस्तापः	(पुं) अन्तः स्थितः तापः। १.चित्ततापः। २.देहतापः, ज्वरः। ३.चिन्ता ।
अन्तःसत्त्वा	(स्त्री) अन्तः मध्ये सत्त्वं प्राणी सारः वा यस्याः। १.भल्लातकः। २.गर्भवती ।
अन्तस्थः	(वि) अन्तः तिष्ठति । मध्यस्थितः, मध्यभवः। (पुं) अन्तः स्पर्शोष्मवर्णयोः मध्ये तिष्ठति । अन्तर्+ष्ठा(गतिनिवृत्तौ)+क्विप् । यरलववर्णाः। ते हि कादिमावसानस्पर्शना शषसहरूपोष्मणश्च मध्यस्थाः। ‘हकारं पञ्चमैर्युक्तस्थाभिश्च संयुतम् । औरस्यं तं विजानीयात् कठ्यमाहुरसंयुतम् ॥’ पा.शि० ।
अन्तःस्थायी	(वि) (अन्तःस्थायिन्) । १.मध्यगतः। २.तिरोहितः। ३.अन्तर्वर्ती ।
अन्तःस्थितः	(वि) १.मध्ये स्थितः। २.अन्तर्हितः। ३.अन्तर्वर्ती ।
अन्तर्भावना 	(स्त्री) अन्तःस्था व्यञ्जकचेष्टादिरहिता भावना । अन्तर्+भू(सत्तायाम्)+णिच्+युच् । ‘ण्या० युच्’ ३.३.१०७। १.चिन्ता,व्यञ्जकचेष्टादिशून्यं चिन्तनम् । २.ध्यानम् । ३.मध्ये सङ्गमनम् |
अन्तर्भावितः	(वि) अन्तः भावितः। अन्तर्+भू(सत्तायाम्)+णिच्+क्तः। ‘निष्ठा’ ३.२.१०२। मध्ये प्रवेशितः,समुदायान्तर्भूतीकृतः। ‘अन्तर्भाविततत्त्वं चेत् कारणं तदसत्त्वतः’ खण्डन०खाद्यम् १.४।  
अन्तर्भूतः	(वि) अन्तः मध्ये भूतः। १.मध्यस्थितः। २.अन्तर्गतः। ‘कालभावाध्वदेशानामन्तर्भूतक्रियान्तरैः। सर्वैरकर्मकैर्योगे कर्मत्वमुपजायते’ वाक्यप०। ३.तिरोहितः। ‘स एव भगवान् विष्णुरन्तर्भूतः सनातनः’ पद्मपु०।
अन्तर्भूमिः	(स्त्री) भूमेः अन्तर्भागः।
अन्तर्भेदः	(पुं) भिन्नमतम्,वैमनस्यम् ।
अन्तर्मनाः	(वि) (अन्तर्मनस्) । अन्तर्गतं बाह्यव्यापारशून्यतया अन्तः एव स्थितं मनः यस्य । १.समाहितमनस्कः। समाधिस्थस्य बाह्यविषयपरिहारेण ध्येयात्ममात्रगोचरमनस्त्वम् । २.व्याकुलचित्तः,दुर्मनाः,दुःखितमनस्कः। ‘दुर्मना विमना अन्तर्मनाः’ अमरः।
अन्तर्मातृका	(स्त्री) अन्तःस्था षट्चक्रस्था मातृकाः अकारादिवर्णाः। षट्पद्मस्थाः अकारादिवर्णाः -तन्त्रम् ।
अन्तर्मातृकान्यासः	(पुं) अन्तःस्थायाः मातृकायाः उच्चारणपूर्वकं तत्तत्स्थानेषु न्यासः। अन्तःस्थमातृकावर्णानां स्मरणपूर्वकं तत्तत्स्थानेषु न्यासः। ‘द्व्यष्टपत्राम्बुजे कण्ठे स्वरान् षोडश विन्यसेत् । द्वादशच्छदहृत्पद्मे कादीन् द्वादश विन्यसेत् । दशपत्राम्बुजे नाभौ डकारादीन् न्यसेद्दश । षट्पत्रमध्ये लिङ्गस्थे वकारादीन् न्यसेच्च षट् । आधारे चतुरो वर्णान् न्यसेद्वादीन् चतुर्दले । हक्षौ भ्रूमध्यगे पद्मे द्विदले विन्यसेत् प्रिये । तन्मध्ये परबिन्दुं च सृष्टिस्थितिलयात्मकम् । एवं समाहितमना ध्यायेन्न्यासोयमान्तरः’ तन्त्रसा०।
अन्तर्मुखः	(वि) अन्तः अभ्यन्तरे मुखं प्रवेशद्वारं यस्य । १.बाह्यवस्तुपरिहारेण परमात्मविषयकतया प्रवेशयुक्तः चित्तादिः। २.बाह्यव्यापारपरिहारेण परमात्मनि ध्याननिरतः। ‘अन्तर्मुखं चित्तमिवान्वविन्दत्’ याद०१.८७। ३.सुषुप्तौ आनन्दानुभवकार प्राज्ञाख्यः जीवभेदः। (न) अन्तः अभ्यन्तरे मुखं यस्य । ४.व्रणस्रावणसाधनशस्त्रभेदः। ‘शरारीमुखान्तर्मुखत्रिकूर्चकानि विस्रावणे’ सुश्रुतः। (स्त्री) अन्तर्मुखी । (अ) मुखस्य मध्यम् । अव्ययी०। ५.मुखस्य मध्ये । 
अन्तर्मृतः	(पुं) अन्तः गर्भाशये मृतः। गर्भाशये मृतः बालकादिः। ‘भवत्युच्छ्वासपूतिश्च शूलं चान्तर्मृते शिशौ’ सुश्रुतः।
अन्तर्यः	(वि) अन्तरे भवः। अन्तर+यत् । ‘दिगादिभ्यो यत्’ ४.३.५४। मध्यभवः।
अन्तर्यागः	(पुं) अन्तः अन्तःकरणेन मनसा कल्पितोपचारैः कृतः यागः पूजा होमः च । १.तन्त्रोक्तमानसपूजा । २.होमभेदः।
अन्तर्यामः	(पुं) अन्तः यामः यस्मात् । १.ग्रहरूपः सामाख्यः पात्रभेदः। ‘त्रिष्टुभः स्वारं स्वारादन्तर्यामः’ यजुः१३.५५। २.वाक्श्वासरोधनम् ।
अन्तर्यामी	(पुं) (अन्तर्यामिन्) । अन्तः मध्ये अनुप्रविश्य यमयति स्वस्वकर्मणि इन्द्रियादीनि जीवं वा व्यापारयति । अन्तर्+यम(उपरमे)+णिच्+णिनिः। ‘सुप्यजातौ णिनिः०’ ३.२.७८। १.अन्तःकरणनियामकः ईश्वरः,जीवः। ‘जीवः पुरषपुद्गलौ अन्तर्यामीश्वरः’ त्रिका०। ‘अन्तराविश्य भूतानि यो बिभर्त्यात्मकेतुभिः। अन्तर्यामीश्वरः साक्षात्’ । २.वायुः। स च सर्वप्राणिषु अध्यात्मवायुरूपेण स्थितः। (वि) मनोगतज्ञः,अन्तर्गतवस्तुज्ञाता ।
अन्तर्लीनः	(वि) अन्तः अभ्यन्तरे लीनः। अन्तर्निहितः,गुप्तः। ‘अन्तर्लीनस्य दुःखाग्नेः’ उ०रा०३.९।
अन्तर्लोमम्	(न) अन्तर्गतम् आच्छाद्यं लोम । अच् समा०। आच्छाद्यं लोम । 
अन्तर्वंशः	(पुं) अन्तः अभ्यन्तरः वंशः गृहम् । अन्तःपुरम् ।
अन्तर्वंशिकः	(पुं) अन्तः वंशे राज्ञाम् अभ्यन्तरगृहे नियुक्तः। अन्तर्+वंश+ठक्+इकः। ‘तत्र नियुक्तः’ ४.४.६९। अन्तःपुराधिकृतः कुब्जवामनकञ्चुक्यादिः। ‘अन्तःपुरेत्वधिकृतः स्पादन्तर्वंशिको जनः’ अमरः।
अन्तर्वणम्	(अ) वनस्य मध्यम् । णत्वम् । वनमध्ये ।
अन्तर्वत्नी	(स्त्री) अन्तः अस्यां गर्भः अस्ति । अन्तर्+नुक्+मतुप्(निपा०)+ङीप् । ‘अन्तर्वत्पतिवतोर्नुक्’ ४.१.३२। ‘ऋन्नेभ्यो ङीप्’ ४.१.५। गर्भिणी । ‘अन्तर्वत्नी च गर्भिणी’ अमरः। ‘तस्यामेवास्य यामिन्यामन्तर्वत्नी प्रजावती । सुतावसूत’ रघुः१५.२३।
अन्तर्वर्ती	(वि) (अन्तर्वर्तिन्) । अन्तः वर्तते । अन्तर्+वृतु(वर्तने)+णिनिः। ‘सुप्य०णिनिः०’ ३.२.७८। मध्यवर्ती । (स्त्री) अन्तर्वर्तिनी । ‘अन्तर्वर्तिनीं विभक्तिमाश्रित्य’ सि०कौ०।
अन्तर्वमिः	(पुं) अन्तः कुक्षिमध्यात् वमयति उद्गारयति । अपाकः,अजीर्णरोगः(ठेकुर)। ‘अजीर्णे वायुगण्डोऽन्तर्वमिः’ त्रिका०।
अन्तर्वस्त्रम्	(न) अधोवस्त्रम् ।
अन्तर्वाणिः	(वि) अन्तः अन्तःकरणे वाणी शास्त्रविहिता वाक् यस्य । १.शास्त्रवित्,बहुशास्त्रवाक्याभिज्ञः,पण्डितः। ‘अन्तर्वाणिस्तु शास्त्रवित्’ अमरः।
अन्तर्वासः	(न) (अन्तर्वासस्) । अधोवस्त्रम् ।
अन्तर्विगाहः	(पुं) अन्तः भूत्वा विगाहः। मध्यप्रवेशः।
अन्तर्विगाहनम्	(न) अन्तः मध्ये विगाहनं प्रवेशनम् । मध्यप्रवेशनम्,मध्यप्रवेशः। ‘प्रवेशोऽन्तर्विगाहनम्’ हैमः। 
अन्तर्वेगः	(पुं) चित्तोद्वेगः,चिन्ता,आन्तरज्वरः।
अन्तर्वेदिः	(पुं) अन्तः मध्ये वेदिः यत्र देशे । ब्रह्मावर्तदेशः, आप्रयागहरिद्वारपर्यन्तः गङ्गायमुनयोः मध्यदेशः। ‘गङ्गायमुनयोर्मध्यमन्तर्वेदिः समस्थली’ हैमः। (अ) वेद्याः मध्यम् । अव्ययी०। २.वेदिमध्ये ।  ‘श्रपणस्य पश्चादुपविशत्यन्तर्वेदि’ कात्या०२.५.११। 
अन्तर्वेदी	(स्त्री) अन्तः पृथिवीमध्यस्थतया वेदी इव । हरिद्वारावधिप्रयागपर्यन्तः ब्रह्मावर्तदेशः,गङ्गायमुनयोर्मध्यदेशः,शशस्थली । ‘अन्तर्वेदी शशस्थली’ त्रिका०। 
अन्तर्वेशः	(पुं) अन्तः मध्ये वेशः स्थानम् । अन्तःपुरम् ।
अन्तर्वेशिकः	(पुं) अन्तर्वेशे अन्तःपुरे नियुक्तः। अन्तर्वेश+ठक् । ‘तत्र नियुक्तः’ ४.४.६९। अन्तःपुररक्षणाय नियुक्तः कञ्चुक्यादिः।
अन्तर्वेश्म	(न) (अन्तर्वेश्मन्) । अन्तः मध्ये वेश्म स्थानम् । १.अन्तःपुरम् । २.गृहस्य मध्यम् ।
अन्तर्वेश्मिकः	(पुं) अन्तर्वेश्मनि नियुक्तः। अन्तर्वेश्मन्+ठक् । ‘तत्र नियुक्तः’ ४.४.६९। अन्तःपुराधिकारी ।
अन्तर्हासः	(पुं) अन्तः अव्यक्तः हासः हास्यम् । १.गूढहास्यम्,उद्वर्धनम् । ‘स्यादुद्वर्धनमन्तर्हासः’ त्रिका०। ‘अन्तर्हासलसत्कपोलपुलकां धूर्तोऽपरां चुम्बति’ काव्यप्र०। (वि) अन्तः अप्रकाशः हासः यस्य । २.गूढहासयुक्तः।
अन्तर्हितः	(वि) अन्तर्+डु घाञ्(धारणपोषणयोः)+क्तः। ‘निष्ठा’ ३.२.१०२। १.गुप्तः। २.तिरोहितः,अदृश्यः। ‘अन्तर्हितं तिरोहितम्’ हैमः। ‘अन्तर्हिते शशिनि सैव कुमुद्वती मे’ शाकु०४.२।
अन्तवान्	(वि) (अन्तवत्) । अन्तः नाशः परिच्छेदः वा अस्य । अन्त+मतुप् । ‘तदस्या० मतुप्’ ५.२.९४। १.सीमायुक्तः,सावधिः। ‘अन्तवतः स लोकान् जयति’ बृ०उ०। २.नश्वरः,नाशशीलः। ‘अन्तवन्त इमे देहा नित्यस्योक्ताः शरीरिणः’ गीता २.१८। (स्त्री) अन्तवती ।
अन्तवासी	(पुं) (अन्तवासिन्) । अन्ते अध्येतुं गुरुसमीपे वसति । अन्तर्+वस(निवासे)+णिनिः। ‘सुप्यजातौ णिनिः०’ ३.२.७८। १.अन्तेवासी,शिष्यः। (स्त्री) अन्तवासिनी । (वि) २.समीपस्थितः।
अन्तवेला	(स्त्री) अन्तस्था वेला अवधिः कालः वा । १.शेषसीमा । २.नाशसमयः।
अन्तशय्या	(स्त्री) अन्तस्य नाशाय शय्या शयनम् । १.मरणार्थं भूमिशय्या । २.मृत्युः,मृतिः। ३.श्मशानम्,पितृकाननम् । ‘अन्तशय्या मृतौ भूमिशय्यायां पितृकानने’ मेदिनी । ४.अन्तः एव शय्या निर्व्यापारत्वसादृश्यात् । अरण्यम् । 
अन्तश्छिद्रः	(वि) अन्तः छिद्रः। मध्ये रन्ध्रयुतः,मध्ये रिक्तः। ‘अन्तश्छिद्राणि भूयांसि कण्टका बहवो बहिः। कथं कमलनालस्य माभूवन् भङ्गुरा गुणाः’ कुव०६५.९७।
अन्तसत्	(पु) (अन्तसद्) । अन्ते समीपे सीदति । अन्त+षद्लृ(विशरणगत्यवसादनेषु)+क्विप् । ‘सत्सूद्विषद्० क्विप्’ ३.२.६१। १.अन्तेवासी,शिष्यः। ‘तमुपासते गुरुमिवान्तसदः’ किरा०६.३४। (वि) २.समीपगः।
अन्तःसत्त्वः	(वि)  अन्तः अभ्यन्तरे गर्भे सारः प्राणी वा यस्य । १.अन्तःसारयुक्तः। (स्त्री) २.गर्भिणी । ३.भल्लातकी ।
अन्तःसलिलम्	(न) अन्तर्गतम् अप्रकाशं सलिलम् । १.भूमिमध्यस्थजलम् । (वि) २.अन्तः सलिलं यस्य । मध्ये जलयुक्तः। (अ) सलिलस्य मध्यम् । अव्ययी०। ३.जलमध्ये । ‘अन्तस्सलिलमवगाहते’ स्मृतिः।
अन्तःसलिला	(स्त्री) अन्तर्गतं सलिलं यस्याः। १.गुप्तगामिनी,अन्तर्गतजला सरस्वती नदी । २.फल्गुनीनदी ।
अन्तस्तापः	(पुं) अन्तः स्थितः तापः। १.चिन्ता,चित्ततापः। २.देहतापः,ज्वरः। 
अन्तस्थः	(वि) अन्तः तिष्ठति । मध्यस्थितः,मध्यभवः। (स्त्रीपुं) अन्तः स्पर्शोष्मवर्णयोः मध्ये तिष्ठति । अन्तर्+ष्ठा(गतिनिवृत्तौ)+क्विप् । यरलववर्णाः। ते हि कादिमावसानस्पर्शानां शषसहरूपोष्मणश्च मध्यस्थाः। ‘हकारं पञ्चमैर्युक्तमन्तस्थाभिश्च संयुतम् । औरस्यं तं विजानीयात् कठ्यमाहुरसंयुतम्’ पा०शिक्षा १६।
अन्तःस्थायी	(वि) (अन्तःस्थायिन्) । १.मध्यगतः। २.तिरोहितः। 
अन्तःस्थितः	(वि) १.मध्ये स्थितः। २.अन्तर्हितः। ३.अन्तर्वर्ती ।
अन्तानलः	(पुं) अन्तस्य प्रलयस्य अनलः अग्निः। १.प्रलयाग्निः। २.अन्त्येष्टिकर्माङ्गवन्हिः। 
अन्तारः	(पु) अन्तं वनपर्यन्तदेशम् ऋच्छति । पशुपालकः। ‘अधिष्ठातारमन्तारं पशूनां पुरुषं विदुः’ महाभा०।
अन्तावशायी	(पुं) (अन्तावशायिन्) । अन्ते पर्यन्तदेशे ग्रामसीमादौ अवशेते तिष्ठति । अन्त+अव+शीङ्.(स्वप्ने)+णिनिः। ‘सुप्यजातौ णिनिः०’ ३.२.७८। १.चण्डालादिः। २.मुनिविशेषः। 
अन्तावसायी	(पुं) (अन्तावसायिन्)  । अन्ते वयसि अवस्यति निश्चिनोति तत्त्वम् । १. मुनिः। २. नखकेशानाम् अन्तम् अवसातुं छेत्तुं शीलम् अस्य । अन्त+अव+षो(ऽन्तकर्मणि)+णिनिः। ‘सुप्यजातौ णिनिः०’ ३.२.७८। नापितः,क्षुरकः। ३.अन्ताय स्वतोषार्थं जन्तुनाशाय अवस्यति । प्राणिहिंसकः चाण्डालादिः। ‘अन्तावसायी श्वपचे मुनिभेदे च नापिते’ मेदिनी । ४.चण्डालात् निषाद्यां जातः सङ्करवर्णः। ‘चण्डालात् पुल्कसी डोम्बं निषाद्यन्तावसायिनम्’ वैज०।
अन्तिः	(स्त्री) अन्त्यते ज्येष्ठभगिनीत्वेन सम्बध्यते असौ । १.ज्येष्ठभगिनी -नाट्योक्तिः। (अ) २.समीपे । ‘मुग्धप्रमीतवदुपेयतुरन्ति मात्रोः’ भाग०।  
अन्तिकः	 (वि) अन्तः अस्य अस्ति ।  अन्त+ठन् । ‘अत इनि०’ ५.२.११५। १.समीपस्थः। २.पर्यन्तव्यापकः। ‘केशान्तिको ब्राह्मणस्य दण्डः कार्यः प्रमाणतः। ललाटसम्मितो राज्ञः स्यात्तु नासान्तिको विशः’ मनुः२.४६। (न) ३.निकटम्,समीपम्,सामीप्यम् । ‘अन्तिकं निकटे वाच्यलिङ्गम्’ मेदिनी । ‘ननु मां प्रापय पत्युरन्तिकम्’ कुमा०४.३२। 
अन्तिकतमः	वि) अतिशयेन अन्तिकम् । अम्तिक+तमप् ।‘अतिशायने तमबि०’ ५.३.५५। अत्यासन्नः,अतिनिकटः,नेदिष्ठः। ‘नेदिष्ठमन्तिकतमम्’ अमरः।
अन्तिका 	 (स्त्री) १.ज्येष्ठा भगिनी - नाट्योक्तिः । २.चुल्ली । ३. शातलौषधिः(चामारकषा) । ‘अन्तिकं निकटे वाच्यलिङ्गं स्त्री शातलौषधौ । चुल्ल्यां ज्येष्ठभगिन्यां च नाट्योक्तौ कीर्त्यतेऽन्तिका’ मेदिनी । 
अन्तिकान्तिकम्	(न) अतिसमीपम् । ‘अन्तिकान्तिकगतेन्दुविसृष्टे’ किरा०९.२१।
अन्तिकाश्रयः	(पुं) अन्तिकस्य समीपस्य आश्रयः अवलम्बनम् । १.सन्निहितावलम्बनम्,उपघ्नः। ‘उपघ्नो॓ऽन्तिकाश्रये’ अमरः। २.निकटस्थः।
अन्तिमः 	(वि) अन्ते भवः। अन्त+डिमच् ।‘अन्ताच्च’ वा०४.३.२३। १.चरमः,अन्त्यः। २.अन्तभवः। ‘अजातमृतमूर्खाणां वरमाद्यौ न चान्तिमः’ हितो०१.१३। 
अन्तेवसन्	(वि) (अन्तेवसत्)। अन्ते समीपे विद्याग्रहणाय वसति । अन्ते+वस(निवासे)+शतृ । ‘लटः शतृ०’ ३.२.१२४। शिष्यः। ‘छन्दोमयीनां निलयस्य वाचामन्तेवसन्तौ मुनिपुङ्गवस्य’ चम्पूरा०१.१०। (स्त्री) अन्तेवसन्ती ।
अन्तेवासी	(पु) (अन्तेवासिन्) । अन्ते समीपे वसति । अन्ते+वस(निवासे)+णिनिः। ‘सुप्यजातौ णिनिः०’ ३.२.७८। १.शिष्यः । ‘कृशाश्वान्तेवासी कुशिकपतिराज्ञापयति वः’ महावी०। २. ग्रामादेः अन्ते वसति । चण्डालः। (वि) ३.प्रान्तगः,अन्त्यस्थायी । ‘अन्तेवासी शिष्येऽपि स्याच्चण्डाले प्रान्तगेऽपि च’  मेदिनी । (स्त्री) अन्तेवासिनी ।
अन्त्यः	(पुं)  अन्ते भवः। अन्त+यत् । ‘अचो यत्’ ४.३.५४। १.चाण्डालः। ‘अन्त्यादपि परं धर्मं स्त्रीरत्नं दुष्कुलादपि’ मनुः२.२३८। २.म्लेञ्छः। ‘चण्डालान्त्यस्त्रियो गत्वा भुक्त्वा च प्रतिगृह्य च पतत्यज्ञानतो विप्रो ज्ञानात्साम्यं तु गच्छति’ मनुः११.१७५। ३.मुस्ता । (वि) २.अन्तोद्भूतः,शेषोत्पन्नः। ‘असह्यपीडं भगवन्नृणमन्त्यमवेहि मे’ रघुः२.७१। ३.जघन्यः,अधमः। ‘अन्त्यस्तु पुंसि मुस्तायामन्तोद्भूतेऽधमे त्रिषु’ मेदिनी । (न) ४.सहस्रलक्षकोटिः,परार्धशतभागः। ‘जलधिश्चान्त्यं मध्यं परार्धमिति दशगुणोत्तरा सङ्ख्या’ लीला०। ५.सर्वस्य वामस्थिताङ्कः। ‘स्थाप्योऽत्यवर्गो द्विगुणान्त्यनिघ्नः’ लीला०। ६.चरजीवया युतोना त्रिज्या । ‘एवं त्रिज्या चरजीवया युतोनान्त्या स्यात्’ सि०शि०। ७.द्वादशलग्नम् । ‘षष्ठेऽष्टमेऽन्त्ये भुवि चेन्विहेशः’ नील०ता०।
अन्त्य ऋणम्	(न) पितृऋणम्,ऋणत्रये अन्तिमम् ।
अन्त्यकर्म	 (न) (अन्त्यकर्मन्) । अन्ते नाशे भवं कर्म । अन्त्येष्टिक्रिया । ‘व्रात्यानां याजनं कृत्वा परेषामन्त्यकर्म च । अभिचारमहीनं च त्रिभिः कृच्छैर्व्यपोहति’ मनुः ११.१९७।
अन्त्यजः	 (पुं) अन्त्यः सन् जायते । अन्त्य+जनी(प्रादुर्भावे)+डः। १.शूद्रः। स च वर्णमध्ये शेषभवः। ‘येन केनचिदङ्गेन हिंस्याच्चेच्छ्रेष्ठमन्त्यजः’ मनुः८.२७९। २.अन्त्यः चाण्डालः इव जायते । २.रजकादिसप्तजातयः। ‘रजकश्चर्मकारश्च नटो वरुड एव च । कैवर्तमेदभिल्लाश्च सप्तैते चान्त्यजाः स्मृताः’ अत्रिसं०१९५। ‘न शूद्रराज्ये निवसेत्०।०नोपसृष्टेऽन्त्यजैः सह’ मनुः४.६१। (वि) ३.शेषजातः,अवसानभवः। (स्त्री) अन्त्यजा । अन्त्यज+टाप् । ‘अजाद्यतष्टाप्’ ४.१.४।  
अन्त्यजन्मा	(पुं) (अन्त्यजन्मन्)। अन्त्यं ब्रह्मक्षत्रविशां जन्मानन्तरं जन्म अस्य । १.शूद्रः। ‘प्रतिग्रहस्तु क्रियते शूद्रादप्यन्त्यजन्मनः’ मनुः१०.११०। २.चाण्डालः। (वि) ३.शेषजातः। 
अन्त्यजातिः	(स्त्रीपुं) अन्त्या जातिः यस्य । १. शूद्रः। ‘शरीरजैः कर्मदोषैर्याति स्थावरतां नरः । वाचिकैः पक्षिमृगतां मानसैरन्त्यजातिनाम्’ मनुः१२.९। २.चाण्डालादिः। ‘अन्त्यजातिरविज्ञातो निवसेद् यस्य वेश्मनि । स० कुर्यात् तत्र विशोधनम्’ आप०। 
अन्त्यभम्	(न) अन्त्यं शेषस्थितं भं नक्षत्रम् । १.रेवतीनक्षत्रम् । २.मीनराशिः। एतौ च राशिचक्रस्य अन्ते स्थितौ -ज्यो०। 
अन्त्ययुगम्	(न) अन्त्यं शेषस्थितं युगम् । अन्तिमं कलियुगम् । 
अन्त्ययोनिः	(स्त्रीपुं) अन्त्या योनिः उत्पत्तिः यस्य । १.शूद्रः। २.चाण्डालादिः। ‘शूद्राश्च सन्तः शूद्राणामन्त्यानामन्त्ययोनयः’ मनुः।
अन्त्यवर्णः	(पुं) अन्त्यः वर्णः जातिः अक्षरं वा । १.शूद्रः। ‘शूद्रोऽन्त्यवर्णो वृषलः’ हैमः। २.पदवाक्यरचनान्तस्थितम् अक्षरम् । (स्त्री) अन्त्यवर्णा । अन्त्यवर्ण+टाप् । ‘अजा०ष्टाप्’ ४.१.४। 
अन्त्यानुप्रासः	(पु) शब्दालङ्कारेषु अनुप्रासभेदः। ‘व्यञ्जनं चेद्यथावस्थं सहाद्येन स्वरेण तु । आवर्त्यतेऽन्त्ययोज्यत्वादन्त्यानुप्रास एव तत्’ सा०द०१०.६। यथासम्भवम् अनुस्वारविसर्गस्वरसंयुक्ताक्षरविशिष्टस्य व्यञ्जनस्य आवृत्तिः । सा च प्रायेण पादस्य पदस्य च अन्ते प्रयोज्या । यथा ‘मन्दं हसन्तः पुलकं वहन्तः’ ।
अन्त्यावसायी	(पुं) (अन्त्यावसायिन्)। अन्त्यः सन् अवस्यति । अन्त्य+ अव+षो(ऽन्तकर्मणि)+णिनिः । १.चाण्डालादिसप्तजातयः। ‘चाण्डालः श्वपचः क्षत्ता सूतो वैदेहकस्तथा । मागधायोगवौ चैव सप्तैतेऽन्त्यवसायिनः’ अङ्गिराः। ‘अन्त्यावसायिनामन्नमश्नीयाद्यस्तु कामतः’ अङ्गिरःस्मृतिः। २.निषादस्त्रियां चाण्डालात् जातः(मुरदाफरास) । ‘निषादस्त्री तु चाण्डालात् पुत्रमन्त्यावसायिनम् । श्मशानगोचरं सूते बाह्यानामपि गर्हितम्’ मनुः१०.३९। (स्त्री) अन्त्यावसायिनी । अन्त्यावसायिन्+ङीप् । ‘ऋन्नेभ्यो ङीप्’ ४.१.५।  
अन्त्याश्रमः	(पुंन) अन्त्यः आश्रमः । चतुर्थाश्रमः,संन्यासाश्रमः। 
अन्त्याश्रमी	(पुं) अन्त्याश्रमः अस्य अस्ति । अन्त्याश्रम+इनिः। ‘अत इनि०’ ५.२.११५। चतुर्थाश्रमयुक्तः,भिक्षुः,संन्यासी । 
अन्त्याहुतिः	(स्त्री) अन्त्येष्टौ साग्निकस्य मृतस्य देहसंस्कारकः यज्ञभेदः। ‘अन्त्याहुतिं हावयितुं सविप्राः’ भट्टि:।
अन्त्येष्टिः	(स्त्री) अन्त्या अन्ते भवा इष्टिः । अन्तिमसंस्कारः शवदाहादिरूपः,साग्निकस्य मृतस्य देहसंस्कारकः इष्टिभेदः। ‘पतितानां न दाहः स्यान्नान्त्येष्टिर्नास्थिसञ्चयः’ उशनःस्मृतिः७.२। 
अन्त्रम्	(न) अन्त्यते बध्यते देहः अनेन । अति(बन्धने)+ष्ट्रन् । ‘सर्वधातुभ्यः ष्ट्रन्’ उ०४.१५१। देहबन्धकः नाडीभेदः,पुरीतत् (आंत)। ‘अन्त्रं पुरीतत्’ अमरः। ‘उक्ताः सार्धास्त्रयो व्यामाः पूंसामन्त्राणि सूरिभिः। अर्धव्यामेन हीनानि स्त्रीणामन्त्राणि निर्दिशेत्’ वैद्यकम् । 
अन्त्रकूजः	(पु) अन्त्रस्य कूजः शब्दभेदः। अन्त्रविकूजनम् । ‘पक्वाशयस्थोऽन्त्रकूजं शूलं नाभौ करोति वा’ सुश्रुतः।
अन्त्रकूजितम्	(न) अन्त्रस्य कूजनं शब्दभेदः। अन्त्रविकूजनम् ।
अन्त्रपाचकः	(पु) अन्त्रम् अन्त्रस्थं दोषं पाचयति । त्वचिसारे निर्यासविषे औषधिभेदः। ‘अन्त्रपाचककर्तरीयसौपलकरघाटकरन्भनन्दनवराटकानि सप्त त्वक्सारनिर्यासविषाण्याश्च’ सुश्रुतः।
अन्त्रमांसम्	(न) पक्वमांसभेदः आन्त्रिकम् । ‘आन्त्रिकं छिद्रमार्गेअ धौतं निर्मलवारिणा । तस्य खण्डान् संविधाय वेसवारयुतान् पचेत् ॥ निःसारं विरसोद्गारमन्त्रमांसमुदाहृतम्’ वैद्यकम् ।
अन्त्रवृद्धिः	(स्त्रीपुं) अन्त्रजन्या वृद्धिः। रोगभेदः। ‘यच्चान्त्रावयवश्लिष्टान्मुष्कयोर्वातसञ्चयात् । स्यादन्त्रवृद्धिः सोऽसाध्यो वातवृद्धिसमाकृतिः’ ‘तैलमेरण्डजं पीत्वा बलासिद्धं पयोऽन्वितम् । आध्मानशूलोपचितामन्त्रवृद्धिं जयेन्नरः’ भावप्र०। 
अन्दिका	(स्त्री) अन्दति नाट्याय ज्येष्ठभगिनीत्वं सम्बध्नाति । अदि(बन्धने)+ण्वुल्+टाप् । १.ज्येष्ठभगिनी -नाट्योक्तिः। २.अन्तिका,चुल्ली(चुला) ।
अन्दुः	(स्त्री) अन्द्यते बध्यते अनया । अदि+उण्(करणे) बाहु०। १.हस्तिनिगडः(आँदुया) । २.स्त्रीपादभूषणम् । ‘अन्दुः स्याद् बन्धनद्रव्ये प्रभेदे भूषणस्य च’ विश्वः।
अन्दुकः  	(पुं) अन्द्यते बध्यते अनेन । अदि(बन्धने)+कूः+ कन्(स्वार्थे),ह्रस्वः। ‘अन्दूदृम्भू०’ उ०१.९३। ‘न सामिवचने’ ५.४.५। ‘केऽणः’ ७.४.१३। १.शृङ्खला,निगडः। ‘अन्दुको निगडोऽस्त्री स्यात्’ अमरः। २.पादकटकः। ‘अन्दुकः पादकटकः’ त्रिका०। 
अन्दूः	(स्त्री) अन्द्यते बध्यते अनेन । अदि(बन्धने)+कूः। ‘अन्दूदृन्भू०’ उ०१.९३। १.भूषाभेदः,स्त्रीपादभूषणम् । २.गजनिगडः। ‘अन्दूः स्यान्निगडे भूषाभेदे’ हैमः।
अन्धः	(वि) अन्धयति । अन्ध(दृष्ट्युपघाते)+णिच्+ अच् । ‘नन्दिग्रहि०’ ३.१.१३४। १.चक्षुर्हीनः,दृष्टिहीनः। ‘अन्धो मत्स्यानिवाश्नाति स नरः कण्टकैः सह’ मनुः८.९५। २.विवेकशून्यः। ‘क्रोधान्धस्तस्य तस्य स्वयमिह जगतामन्तकस्यान्तकोऽहम्’ वेणी०३.३०। (न) तिमिरम्,अन्धकारः। ‘अन्धं स्यात्तिमिरे दृष्टिहीनेऽन्धः’ विश्वः।
अन्धः	(न) अद्यते । अद(भक्षणे+असुन्,नुम् धश्च । ‘अदेर्नुम्धौ च’ उ०४.२०६। अन्नम् । ‘भक्तमन्धोऽन्नम्’ अमरः। ‘द्विजातिशेषेण यदेतदन्धसा’ किरा०१.३९।
अन्धकः	(पुं) अन्ध(दृष्ट्युपाघाते)+ण्वुल् । १.देशभेदः। २.यादवभेदः। ‘अन्धकं च महाबाहुं वृष्णिं च यदुनन्दनम्’  हरिवं०३८अ०। ३. असुरभेदः,शिवेन हतः दितिकश्यपयोः पुत्रः। ‘स व्रजत्यन्धवद्यस्मादनम्धोऽपि हि भारत । तमन्धकोऽयं नाम्नेति प्रोचुस्तत्र निवासिनः’ हरिवं०१४५अ०। ४.अन्धकवंशस्य मूलपुरुषः नृपभेदः। ‘सुदंष्ट्रं च सुचारुं च कृष्णमित्यन्धकास्त्रयः’ हरिवं०। ५.अन्धः एव । अन्धः+कन्(स्वार्थे) । मुनिभेदः,दीर्घतमाः। स च बृहस्पतिज्येष्ठभ्रातुः उतथ्यात् ममतायाम् उत्पन्नः बृहस्पतिशापात् अन्धत्वं प्राप्तः। ६.मृत्युः,कालधर्मः। ‘कालधर्मस्तु दिष्टान्तो निपातो गमिरन्धकः’ वैज०। ७.तिमिरम्,अन्धकारः। (वि) ७.दृष्टिहीनः। ‘अन्धकः कुब्जकश्चैव राजकन्या च त्रिस्तनी’ पञ्चत०। 
अन्धकरिपुः	(पुं) अन्धकस्य असुरस्य रिपुः। १.शिवः,गङ्गाधरः। ‘गङ्गाधरोऽन्धकरिपुः’अमरः। २.अन्धकस्य अन्धकारस्य रिपुः। सूर्यः। ३.चन्द्रः। ४.अग्निः।
अन्धकारः	(पुंन) अन्धं करोति । अन्ध+डु कृञ्(करणे) + अण् । ‘कर्मण्यण्’ ३.२.१। १.तमः,ध्वान्तम् । ‘अन्धकारोऽस्त्रियां ध्वान्तम्’ अमरः। ‘अथान्धकारं गिरिगह्वराणाम्’ रघुः२.४६। २.यथार्थज्ञानविरोधि अज्ञानम् -वेदा०।
अन्धकासुहृत्	(पु) अन्धकस्य असुरस्य असुहृत् नाशकतया शत्रुः। शिवः,हरः। ‘नटेश्वरा हरः। ०अन्धकमखासुहृत्’ हैमः। 
अन्धकूपः	(पुं) अन्धयति अन्धकारं करोति । अन्ध+णिच्(करोत्यर्थे)+अच् । अन्धः कूपः। १. अन्धकारयुक्तकूपः,कर्करान्धुकः। ‘अन्धकूपःकर्करान्धुकः’ त्रिका०। २.अन्धः कूपः यत्र । नरकभेदः। ‘विविक्तपरव्यथो व्यथामाचरति स परत्रान्धकूपे तदभिद्रोहेण निपतति’ भाग०। ३.अन्धस्य दृष्ट्यभावस्य कूपः इव । मोहः,अज्ञानम् ।  
अन्धतमसम्	(न) अन्धं तमः । अन्धतमस्+ अच् । ‘अवसमन्धोभ्यस्तमसः’ ५.४.७९। १.गाढान्धकारः। ‘ध्वान्ते गाढेऽन्धतमसम्’ अमरः। ‘प्रध्वंसितान्धतमसस्तत्रोदाहरणं रविः’ माघः२.३३। २.नरकभेदः।  
अन्धतामसम्	(न) अन्धं च तत् तामसं च । गाढान्धकारः,महान्धकारः। 
अन्धतामिस्रम्	(न) अन्धं निबिडं तामिस्रम्। १.निबिडान्धकारः,गाढान्धकारः। (पुंन) २.एकविंशतिनरकभेदेषु द्वितीयं नरकम् । ‘तामिस्रमन्धतामिस्रं महारौरवरौरवौ । नरकं कालसूत्रं च महानरकमेव च’ मनुः४.८८। ‘ तस्या धर्मपत्न्यामन्धतामिस्रमभ्यध्यायत्’ महावी०।‘अन्धतामिस्रा ह्यसूर्यास्ते लोकास्तेभ्यः प्रतिविधीयन्ते  यः आत्मघातिनः इति ऋषयो मन्यन्ते । उ रा ४ । (पु) भयविशेषविषयकः अभिनिवेशः -सां०। ‘तामिस्रोऽष्टादशधा तथा भवत्यन्धतामिस्रः’ सा०का०। ‘देहे नष्टे अहमेव नष्टोऽस्मि’ इत्याकारकम् अज्ञानम् । ३. पञ्चप्रकारान्तर्गताज्ञानविशेषः। 
अन्धत्वम्	(न) अन्धस्य भावः। अन्ध+त्वः। ‘तस्य भावस्त्वतलौ’ ५.१.११९। दृष्टिहीनता ।
अन्धपूतना	(स्त्री)बालग्रहभेदः। ‘यो द्वेष्टि स्तनमतिसारकासहिक्काच्छर्दीभिर्ज्वरसहिताभिरर्द्यमानः। दुर्वर्णः सततमधःशयोऽम्लगन्धिस्तं ब्रूयुर्वरभिषजोऽन्धपूतनार्तम्' सुश्रुतः।
अन्धम्भविष्णुः	(वि) अनन्धः अन्धः भविष्यति । अन्ध+भू(सत्तायाम्)+खिष्णुच्(च्व्यर्थे)+मुम् । कर्तरि भुवः खिष्णुच्०’ ३.२.५७। ‘अरुर्द्विषदजन्तस्य मुम्’ ६.३.६७। अन्धीभविता ।
अन्धम्भावुकः	(वि) अनन्धः अन्धः भविष्यति । अन्ध+भू(सत्तायाम्)+खुकञ्(च्व्यर्थे)+मुम् । ‘कर्तरि भुवः ०खुकञौ’ ३.२.५७। ‘अरुर्द्विषदजन्तस्य मुम्’ ६.३.६७। अन्धीभविता ।
अन्धमूषिका	(स्त्री) अन्धं दृष्ट्यभावं मुष्णाति तत्सेवनेन नाशयति । अन्ध+मुष(स्तेये)+किकन्,दीर्घः। ‘मुषेर्दीर्घश्च’ उ०२.४५। देवतालवृक्षः ।
अन्धवर्त्मा	(पु) (अन्धवर्त्मन्) । अन्धं सूर्यप्रकाशरहितत्वात् अप्रकाशं वर्त्म यत्र । वायोः सप्तमस्क्न्धः। ‘मरुदिम्द्रः सरभसः सामज्ञो मानुषीतिपाः। देवीविशोऽन्धवर्त्मा च स्कन्धः सप्तम आध्रुवात्’ पुरा०। 
अन्धातमसम्	(न) अन्धं तमः । अन्धतमस्+अच्,दीर्घः। ‘अन्येभ्योऽपि’ । १.निबिडान्धकारः। (स्त्री) रजनी,रात्रिः। 
अन्धाहिः	(स्त्रीपुं) अन्धः अहिः सर्पः इव । मत्स्यभेदः(कुचिया)।
अन्धिका	(स्त्री) अन्धयति । अन्ध(दृष्ट्युपघाते)+ ण्वुल्+टाप् । ‘ण्वुल्तृचौ’ । १.द्यूतभेदः। २.रजनी,रात्रिः। ‘अन्धिका द्यूतभेदे च रजनी’ मेदिनी । ३.सर्षपी । ४.कैतवम्,कपटम् | ५.मिश्रम् । ‘अन्धिका कैतवे मिश्रे सर्षप्यामपि’ विश्वः। ६.नेत्ररोगविशषः
अन्धुः	(पुं) अमि(गतौ)+कुः,धुक् च । ‘अर्जिदृशिकम्यमि० धुक्० च’ उ०१.२७। १.कूपः। ‘पुंस्येवान्धुः प्रहिः कूपः’ अमरः। २.जननेन्द्रियम् । ‘वाक्‌पाणिपादपाय्वन्धु सञ्ज्ञान्याहुर्मनीषिणः’ ।
अन्नः 	 (पुं) अनिति अनेन । अन(प्राणने)+नन् । १.सूर्यः। स च अन्नहेतुवृष्टिहेतुः। (न) २. ओदनम्,स्विन्नतण्डुलम् । ‘अन्धोऽन्नमोदनोऽस्त्री’ अमरः। ‘सस्यं क्षेत्रगतं प्राहुः सतुषं धान्यमुच्यते । आमं वितुषमित्युक्तं स्विन्नमन्नमुदाहृतम्’ वशिष्ठः। ३.आमान्नम् । ‘अन्नमाश्रित्य पापानि तिष्ठन्ति हरिवासरे’ । ४.व्रीहियवादि आहारधान्यम् । ‘आदित्याज्जायते वृष्टिर्वृष्टेरन्नं ततः प्रजाः’ मनुः३.७६। ५.भूमिः। सा च अन्नहेतुः। ६.जलम् । तच्च अन्नहेतुः। ‘वृष्टेरन्नं ततः प्रजाः’ । ७.सुखसाधनम् । ‘स्त्रियोऽन्नं पशवोऽन्नं च विशोऽन्नं च महीक्षिताम्’ मनुः। ८.भक्ष्यद्रव्यम् । ‘प्राणस्यान्नमिदं सर्वं प्रजापतिरकल्पयत् । स्थावरं जङ्गमं चैव सर्वं प्राणस्य भोजनम्’ मनुः५.२८। ९.विष्णुः। ‘यज्ञान्तकृद् यज्ञगुह्यमन्नम्’ वि०स०। ‘अद्यतेऽत्ति च भूतानि तस्मादन्नं तदुच्यते’ तै०उ०। (वि) अद्यते स्म । अद(भक्षणे)+ क्तः। ‘निष्ठा’ ३.२.१०२। १०.भुक्तः।
अन्नकिट्टम्	(न) अन्नस्य किट्टम् । जाठरपाके अन्नमलभेदः। ‘अन्नं तदुष्णतोयेन समन्तात् पच्यते पुनः। द्विधा भवति तत् पक्वं पृथक् किट्टं पृथग्जलम्’ योगार्णवः। 
अन्नकोष्टकः	(पुं) अन्नस्य कोष्टम् इव । अन्नकोष्ट+ कन्(अल्पार्थे) । कुसूलः,तण्डुलादेः रक्षणस्थानम्(गोला) । ‘अन्नकोष्टकः। कुसूलः’ हैमः।
अन्नकोष्ठम्	(पुं) अन्नस्य कोष्ठम् । कुसूलः,धान्यागारम्,तण्डुलादिस्थापनस्थानम् ।
अन्नगन्धिः	(पु) अन्नस्य इव अपक्वतया गन्धः यस्य । अन्नगन्ध+इच् । समा०। ‘उपमानाच्च’ ५.४.१३७। अतिसारः,उदरामयः। ‘अतिसारोऽन्नगन्धिः स्यादुदरामयः’ त्रिका०।
अन्नदः	(वि) अन्नं ददाति । अन्न+डु दाञ्(दाने)+कः। ‘आतोऽनुपसर्गे कः’ ३.२.३। अन्नदाता । ‘वारिदस्तृप्तिमाप्नोति सुखमक्षय्यमन्नदः’ मनुः४.२२९। (स्त्री) अन्नदा । २.अन्नपूर्णेश्वरी देवी । 
अन्नदासः	(पुं) अन्नेन पालितः दासः । १.अन्नमात्रलाभेन प्राप्तदासभावः,भक्तदासः(पेटभाता) । २.अन्नस्य दासः। पुरुषस्य अन्नहेतुना दासत्वम् । ‘अन्नस्य पुरुषो दासः’ महाभा०।
अन्नदोषः	(पुं) अन्नस्य भोजनप्रतिग्रहादिकृतः दोषः पापविशेषः धातुवैषम्यं वा । १.अभक्ष्यान्नभक्षणजनितः अग्राह्यान्नप्रतिग्रहजनितः पापहेतुः दोषभेदः। २.अपथ्यभोजनजन्यधातुवैषम्यकृतः दोषभेदः । ‘आलस्यादन्नदोषाच्च मृत्युर्विप्रान् जिघांसति’  मनुः५.४।
अन्नपाकः	(पुं) अन्नस्य पाकः। १.अन्नस्य तण्डुलादेः लौकिकदहनेन विक्लित्यनुकूलव्यापाररूपं पचनम् । २.भुक्तान्नस्य जठरानलेन रसरक्तादिरूपान्तरापादनम् ।
अन्नपानम्	(न) अन्नस्य अभ्यवहार्यमात्रस्य पानम् उपभोगः। यावददनीयभक्षणम् । ‘अथातोऽन्नपानविविधाध्यायं व्याख्यास्यामः’ सुश्रुतः।
अन्नपूर्णा	(स्त्री) अन्नं पूर्णं यस्याः, अन्नं पूर्णं यया वा । राजदन्तादित्वात् परनिपातः। ‘राजदन्तादिषु परम्’ २.२.३१। अन्नपूर्णादेवी,काशीश्वरगृहिणी । ‘अन्नपूर्णे सदापूर्णॆ शङ्करप्राणवल्लभे’ श्रीशङ्करः।
अन्नप्राशनम्	(न) प्रकृष्टं शास्त्रविधिना प्रथमम् आशनं प्राशनम् । अन्नस्य प्राशनम् । अन्न+प्र+अश(भोजने)+ल्युट् । ‘ल्युट् च’ ३.३.११५। १.षष्ठाष्टममासादौ बालकादेः यथाविधि प्रथमम् अन्नभोजनम् । ‘षष्ठेऽन्नप्राशनं मासि यद्वेष्टं मङ्गलं कुले’ मनुः२.३४। ‘अन्नस्य प्राशनं कार्यं मासि षष्ठेऽष्टमे बुधैः। स्त्रीणां तु पञ्चमे मासि सप्तमे प्रजगौ मुनिः’ कृत्यचि०।
अन्नभक्तः	(वि) अन्नार्थं भक्तः। अन्नदासः। अन्नमात्रदानेन प्रतिपादितः दासभेदः,भक्तदासः। 
अन्नमयः	(वि) अन्नस्य विकारः। अन्न+मयट्(विकारार्थे) । ‘मयट् च’ ४.३.८१। १.अन्नविकृतिः। ‘अन्नमयं हि सौम्य मनः’ श्रुतिः। (पुं) २.स्थूलशरीरम् । ‘पितृभुक्तान्नजाद्वीर्याज्जातोऽन्नेनैव वर्धते । देहः सोऽन्नमयो नात्मा प्राक्चोर्ध्वं तदभावतः’ वृद्धोक्तिः। ३.अन्नप्रकृतम् उच्यते अस्मिन् । अन्न+मयट् । ‘तत्प्रकृतवचने मयट्’ ५.४.२१। अन्नप्रचुरः यज्ञादिः। ‘अन्नमयो यज्ञः’ सि०कौ०२०८९। (स्त्री) अन्नमयी ।
अन्नमयकोशः	(पुं) अन्नमयकोषः। अन्नमयः कोशः,कोषः। स्थूलशरीरम्,वेदान्तोक्तेषु पञ्चकोषेषु पञ्चमः।
अन्नमलम्	(पुंन) अन्नस्य मलम् । १.अन्नकिट्टम्,अन्नात् निस्सारितरसभागः। २.मद्यम्,सुरा । ‘सुरा वै मलमन्नानां पुरीषं मलमुच्यते’ प्राय०वि०।
अन्नरसः	(पुं) अन्नस्य रसः सारः स्वादः वा । १.भुक्तस्य अन्नस्य सारः। ‘स वा अयं पुरुषोऽन्नरसः’ श्रुतिः। २.अन्नस्य आस्वादः।
अन्नविकारः	(पु) अन्नस्य विकारः । अन्नकृतशोणितादिषु सप्तधातुषु चरमः शुक्रधातुः,रेतः।
अन्नादः	(पुं) अन्नम् अत्ति भुङ्क्ते । अन्न+अद(भक्षणे)+अण् । ‘कर्मण्यण्’ ३.२.१। विष्णुः। ‘अन्नमन्नाद एव च’ वि०स०। (वि) २.अन्नभक्षकः। ३.अन्नम् अत्तुं शक्नोति । अन्नभोजनसामर्थ्यवान् दीप्ताग्निः। ‘अन्नवानन्नादो भवति य एवं विद्वान्’ छा०उ०। (स्त्री) अन्नादा । अन्नाद+टाप् । ‘अजा०टाप्’ ४.१.४।
अन्नादी	(वि) (अन्नादिन्) । अन्नम् अत्ति । अन्न+अद(भक्षणे)+णिनिः। ‘सुप्यजातौ णिनिः०’ ३.२.७८। अन्नखादकः। ‘भैक्षेण वर्तयेन्नित्यं नैकान्नादी भवेद्व्रती’  मनुः२.१८८। (स्त्री) अन्नादिनी । अन्नादिन्+ङीप् । ‘ऋन्नेभ्यो ङीप्’ ४.१.५।
अन्नाद्यः	(वि) अन्नम् आद्यम् आदि यस्य । । १. अन्नादिः। ‘अन्नाद्येनोदकेन वा’ मनुः। (न) अन्नरूपम् आद्यं भक्ष्यम् । २.अन्नरूपभक्ष्यम् । ‘अग्निमन्नादमन्नाद्यायादधे’ यजुः३.५।
अन्नायुः	(वि) अन्नम् आयुः जीवनसाधनम् अस्य । अन्नजीवनः। ‘अन्नायुर्वा एष यद्वायुः’ ऐ०उ०।
अन्नाशनम्	(न) अन्नस्य शास्त्रविधिना आशनम् । अन्नप्राशनम्,बालकादीनां यथाविधि प्रथमम् अन्नभोजनम् ।
अन्यः	(वि) (अन्यत्) । अन(प्राणने)+यः। ‘अघ्न्यादयश्च’ उ०४.१११। १.इतरः। ‘स एव त्वन्यः क्षणेन भवतीति विचित्रमेतत्’ नीतिश०४०। २.विलक्षणः,असदृशः। ‘अन्योऽसदृशेतरयोः’ मेदिनी । ‘अन्यदुच्छृङ्खलं सत्त्वम्’ माघः२.६२। ३.अधिकः। ‘अन्यान् दश सुवर्णान् प्रयच्छ’ मृच्छ०। ४.उदासीनः। ‘साधारण्यान्निरातङ्कः कन्यामन्योऽपि याचते’ महावी०१.३१। (स्त्री) अन्या (न) अन्यत् ।
अन्यक्षेत्रम्	(न) अन्यस्य क्षेत्रम् । १.परकलत्रम्,परस्य पत्नी । २.परस्य केदारं व्रीह्याद्युत्पत्तिस्थानम् । ३. अन्यत् क्षेत्रम् । परदेशः। ‘अन्यक्षेत्रे कृतं पापं पुण्यक्षेत्रे विनश्यति’ ।
अन्यचित्तम्	(न) अन्यत्र चित्तम् । १.अन्यविषयॆ आसक्तं मनः।  (वि) अन्यत्र चित्तम् अस्य । २.अन्यासक्तमनाः।
अन्यत्	 (अ) स्वरादिपाठात् अव्ययत्वम् । १.इतरम् । २.भिन्नम् । ‘देवदत्तो गच्छति अन्यच्च यज्ञदत्तः’ गण०महो०।
अन्यतः	(अ) (अन्यतस्) । अन्य+तसिल् । ‘पञ्चम्यास्तसिल्’ ५.३.७। १.अन्यस्मात् । ‘न चान्यतस्तस्य शरीररक्षा स्ववीर्यगुप्ता हि मनोः प्रसूतिः’ रघुः२.४। २.अन्यत्र । ‘गुरोर्यत्र परीवादो निन्दा वापि प्रवर्तते । कर्णौ तत्र पिधातव्यौ गन्तव्यं वा ततोऽन्यतः’ मनुः२.२००। ३.अन्यत्र देशे । ‘तपनमण्डलदीपितमेकतः सततनैशतमोवृतमन्यतः’ किरा०५.२।
अन्यतमः	(वि) अन्य+डतमच् । अव्युत्पन्नः अयम् -कै०। १. भिन्नतमः,बहूनां मध्ये निर्द्धारितः एकः। ‘एषामन्यतमे स्थाने यः साक्ष्यमनृतं वदेत्’ मनुः८.११९। २.अनेकभेदावच्छिन्नप्रतियोगिताकभेदवान् -न्या०।
अन्यतरः	(वि) अन्य+डतरच् । १.अन्यः,भिन्नः। ‘भिन्नार्थका अन्यतरः’ अमरः। २.भिन्नतरः,द्वयोः मध्ये निर्धारितः एकः। ‘अधर्मेण च यः प्राह यश्चाधर्मेण पृच्छति । तयोरन्यतरः प्रैति’ मनुः२.१११। ३.द्वयावच्छिन्नप्रतियोगिताकभेदवान् -न्या०। ‘अन्यतरान्यतमशब्दावव्युत्पन्नौ स्वभावाद्द्विबहुविषये निर्धारणे वर्तेते’ कैयटः।
अन्यतरेद्युः	(अ) (अन्यतरेद्युस्) । अन्यतरस्मिन् अहनि । अन्यतर+एद्युस् । ‘सद्यः परुत्०रन्येद्युरन्यतरेद्युरितरेद्युरपरे०द्युः ५.३.२२। अपरस्मिन् दिवसे । ‘अथ पूर्वेऽह्नीत्यादौ पूर्वोत्तरापरात् । तथाधरान्यान्यतरेतरात्पूर्वेद्युरादयः’ अमरः।
अन्यतस्त्यः	(वि) अन्यतः अन्यस्मिन् स्वेतरपक्षे भवः। अन्यतस्+त्यप् । ‘अव्ययात्त्यप्’ ४.२.१०४। सपत्नः,शत्रुपक्षस्थितः। ‘पराजिष्णुर्भवत्यन्यतस्त्यजायी’ श्रुतिः।
अन्यत्र	(अ) अन्यस्मिन् । अन्य+त्रल् । ‘सप्तम्यास्त्रल्’ ५.३.२०। १.अन्यस्मिन् स्थाने । ‘अन्यत्र रक्षोभवनोषितायाः परिग्रहान्मानवदेव देव्याः’ रघुः१४.३२। २.अन्यस्मिन् अवसरे । ‘मधुपर्के च यज्ञे च पितृदैवतकर्मणि । अत्रैव पशवो हिंस्याः नान्यत्रेत्यब्रवीन्मनुः’ मनुः५.४१। ३.विषयान्तरे । ‘योऽनधीत्य द्विजो वेदमन्यत्र कुरुते श्रमम् । स जीवन्नेव शूद्रत्वमाशु गच्छति सान्वयः’ मनुः२.१६८।
अन्यथा	(अ) अन्येन प्रकारेण । अन्य+ थाल्(प्रकारार्थे) । ‘प्रकारवचने याल्’ ५.३.२३। १.अन्यप्रकारेण । ‘अवाप्यते वा कथमन्यथा द्वयम्’ कुमा०५.२। २.अयथायथम्,अन्यायेन,शास्त्रविरोधेन । ‘अमात्याः प्राड्विवाको वा यत्कुर्युः कार्यमन्यथा । तत् स्वयं नृपतिः कुर्यात् तान् सहस्रं च दण्डयेत्’ मनुः९.२३४। ३.दुष्टम् । ४.निष्कारणम् । ५.मिथ्या,वितथम्,असत्यम् । ‘किमन्यथा भट्टिनी मया कदापि विज्ञापितपूर्वा’ विक्रमो०२.१९.८। ६.परार्थः। ‘निष्कारणेऽन्यथा पुनः। वितथे चापरार्थे च’ मेदिनी ।
अन्यथाकारम्	(अ) अन्यथा+डु कृञ्(करणे)+णमुल् । ‘अन्यथैवं० सिद्धाप्रयोगश्चेत्’ ३.४.२७। अन्यप्रकारेण कृत्वा,यस्य यथाकरणमुचितं ततोऽन्यरूपेण कृत्वा ।
अन्यथाकृतः	(वि) अन्यप्रकारेण कृतः । ‘त्वया कदाचिदपि मम वचनं नान्यथाकृतम्’ पञ्चत०।
अन्यथाख्यातिः	(स्त्री) अन्यथा अन्यप्रकारेण ख्यातिः ज्ञानम् । अन्यप्रकारेण ज्ञानम्, यस्य यद्धर्मत्वेन ज्ञानमुचितं तस्य भिन्नधर्मेण ज्ञानम् । यथा शुक्तौ रजतज्ञानम् ।
अन्यथानुपपत्तिः	(स्त्री) अन्यथा अभावे न उपपत्तिः कार्यासम्भवः। १.स्वाभावप्रयोज्यासम्भवः। २.अर्थापत्तिप्रमाणम् । यथा ‘पीनो देवदत्तः दिवा न भुङ्क्ते’ इत्यत्र दिवाऽभोक्तुः देवदत्तस्य पीनत्वं रात्रिभोजनं विना अनुपपन्नम् असम्भवि ।
अन्यथाभावः	(पुं) अन्यथा अन्यरूपेण भावः । १.रूपान्तरप्राप्तिः। २.अन्यविधाशयः।
अन्यथाभूतः	(वि) अन्यरूपेण भूतः। रूपान्तरं प्राप्तः,व्यत्यस्तः। 
अन्यथावृत्तिः	(स्त्री) अन्यथा अन्यरूपेण वृत्तिः। १.अन्यरीत्या स्थितिः,परिणामः। २.चित्तादेः अन्यप्रकारेण व्यापारः। ‘मेघालोके भवति सुखिनोऽप्यन्यथावृत्ति चेतः’ मेघः१.३।
अन्यथासिद्धः	(वि) अन्यथा अन्यप्रकारेण सिद्धः। १.अन्यप्रकारेण सिद्धः पदार्थः। २.न्यायादिमते अन्यथासिद्धिरूपाणां कारणताप्रतिबन्धकानां दोषाणाम् आश्रयः वस्तु । तच्च पञ्चधा । १.घटादौ दण्डत्वादिकम् २.दण्डादिरूपम् ३.कुलालजनकः ४.गगनादि ५.रासभादि । ‘येन सह पूर्वभावः कारणमादाय वा यस्य । अन्यं प्रति पूर्वभावे ज्ञाते यत्‌पूर्वभावविज्ञानम् ॥ जनकं प्रति पूर्ववृत्तितामपरिज्ञाय न यस्य गृह्यते । अतिरिक्तमथापि यद् भवेन्नियतावश्यकपूर्वभाविनः॥ एते पञ्चान्यथासिद्धा दण्डत्वादिकमादिमम् । घटादौ दण्डरूपादि द्वितीयमपि दर्शितम् ॥ तृतीयं तु भवेद् व्योम कुलालजनकोऽपरः। पञ्चमो रासभादिः स्यादेतेष्वावश्यकस्त्वसौ’ कारिका०१.१९-२२।
अन्यथासिद्धिः	 (स्त्री) अन्यथा अन्यप्रकारेण सिद्धिः । १. अन्यरीत्या सिद्धिः। २.कारणताप्रतिषन्धकः पञ्चविधः दोषः,कार्याव्यवहितपूर्ववृत्तित्वे सति कार्यानुत्पादकत्वम् -न्या०।
अन्यदा	(अ) अन्यस्मिन् काले । अन्य+दा । ‘सर्वैकान्यकिंयत्तदः काले दा’ ५.३.१५। १.कालान्तरे । ‘अन्यदा भूषणं पुंसः क्षमा लज्जेव योषितः’ माघः२.४४। २.एकस्मिन् समये ।
अन्यदाशा	(स्त्री) अन्या आशा । अन्य+आशा+दुक् । ‘अषष्ठ्यतृतीयास्थस्यान्यस्य दुगाशीराशा०’ ६.३.९९। १.भिन्नप्रार्थनम्,अपरा अपेक्षा । २.अन्याशा । अन्यस्य आशा । षष्ठीस्थस्य अन्यस्य न दुक् । अपरस्य अपेक्षा ।
अन्यदाशीः	(स्त्री) (अन्यदाशिस्) । अन्या आशीः। अन्य+आशिस्+दुक् । ‘अषष्ठ्यतृतीयास्थस्यान्यस्य दुगाशीः०’६.३.९९। १.अपरः आशीर्वादः। २.अन्याशीः । षष्ठीस्थस्य अन्यस्य न दुक् । २.अपरस्य आशीर्वादः। 
अन्यदास्था	(स्त्री) अन्या आस्था । अन्य+आस्था+दुक् । ‘अषष्ठ्यतृतीयास्थस्यान्यस्य दुगाशीराशास्था०’ ६.३.९९। १.अपरा श्रद्धा । २.अन्यास्था । अन्यस्य आस्था । न दुक् । अपरस्य श्रद्धा ।
अन्यदास्थितः	(वि) अन्यम् आस्थितः । अन्य+आस्थित+दुक् । ‘अषष्ठ्यतृतीयास्थस्यान्यस्य दुगाशीराशास्थास्थित०’ ६.३.९९। १.अपरम् आश्रितः। २.अन्यास्थितः। अन्येन आस्थितः। तृतीयास्थस्य न दुक् । अपरेण आश्रितः।
अन्यदीयः	(वि) अन्यस्य अयम् । अन्य+दुक्+छः । ‘गहादिभ्यश्च’ ४.२.१३८। ‘अषष्ठ्यतृतीयास्थस्यान्यस्य० रागच्छेषु’ ६.३.९९। अन्यसम्बद्धः। ‘अन्यदीयविशिखे न केवलम्’  किरा०१३.४६। 
अन्यदुत्सुकः 	(वि) अन्यस्मिन् उत्सुकः। अन्य+उत्सुक+दुक् । ‘अषष्ठ्यतृतीयास्थस्यान्यस्य दुगा०स्थितोत्सुकोति०च्छेषु’ ६.३.९९। १.अपरविषये उत्कण्ठितः । २.अन्योत्सुकः। अन्येन उत्सुकः। तृतीयास्थस्य न दुक् । अपरेण उत्कण्ठितः।   
अन्यदूतिः 	(स्त्री) अन्या ऊतिः। अन्य+ऊति+दुक् । ‘अषष्ठ्य० दुगा०स्थितोत्सुकोति०च्छेषु’ ६.३.९९। १.अपरं रक्षणम् । २.अन्योतिः। अन्यस्य ऊतिः। षष्ठीस्थस्य अन्यस्य न दुक् । अपरस्य रक्षणम् ।
अन्यद्रागः 	(पु)  अन्यस्मिन् रागः। अन्य+राग+दुक् । ‘अषष्ठ्य० दुगा०रागच्छेषु’ ६.३.९९। १.अपरविषये प्रीतिः। २.अन्यरागः। अन्येन अन्यस्य वा रागः। षष्ठीतृतीयास्थस्य न दुक् । अपरस्य प्रीतिः
अन्यपुष्टः	(स्त्रीपुं) अन्यया स्वमातृभिन्नया पुष्टः । कोकिलः। ‘बलिपुष्टकुलादिवान्ययुष्टैः’ माघः२.११६। (स्त्री) अन्यपुष्टा । ‘अप्यन्यपुष्टा प्रतिकूलशब्दा’ कुमा०१.४५।
अन्यपूर्वा	(स्त्री) अन्यः पतिः पूर्वः यस्याः। १.पौनर्भवा । एकस्मै वागादिना दत्ता पुनरन्येन विवाहिता कन्या । सा सप्तधा -‘१.वाचा दत्ता २.मनोदत्ता ३.कृतकौतुकमङ्गला । ४.उदकस्पर्शिता या च ५.या च पाणिगृहीतिका ॥ ६.अग्निं परिगता या तु ७.पुनर्भूप्रसवा च या’ उद्वाहतत्त्वम् । २.अन्यस्मै निश्चिता कन्या । (वि) ३.अन्यस्वामिकः। ‘मनुप्रभृतिभिर्मान्यैर्भुक्ता यद्यपि राजभिः। तथाऽप्यनन्यपूर्वेव तस्मिन्नासीद् वसुन्धरा’ रघुः४.७। (पुं) अन्या पूर्वा यस्य । ४.पुनर्भूपतिः।
अन्यभृत्	(पुं) अन्यं कोकिलं बिभर्ति पालयति । अन्य+ डु भृञ्(धारणपोषणयोः)+क्विप् । ‘क्विप् च’ ३.२.७६। काकः,वायसः। ‘मौकुलिर्वायसोऽन्यभृत्’ हैमः।
अन्यभृतः	(स्त्रीपुं) अन्यया भृतः पुष्टः । १.कोकिलः। हला०। ‘कलमन्यभृतासु भाषितम्’ रघुः८.५९। (वि) २.अपरेण पुष्टः। 
अन्यमनस्कः 	(वि) अन्यस्मिन् मनः यस्य । अन्यमनस्+कप् । ‘शेषाद्विभाषा’ ५.४.१५४। १.अन्यमनाः,विषयान्तरासक्तचित्तः। २.अस्थिरः,चञ्चलचित्तः। 
अन्यमनाः 	(वि) अन्यस्मिन् मनः यस्य । १.विषयान्तरासक्तचित्तः। २.अस्थिरः,चञ्चलचित्तः।
अन्यमातृकः 	(पु) अन्या माता यस्य । अन्यमातृ+कप् । ‘नद्यृतश्च’ ५.४.१५३। वैमात्रेयः,सापत्नः भ्राता । (स्त्री) अन्यमातृका । सापत्ना भगिनी ।
अन्यमातृजः 	(पु)  अन्यस्या मातुः जायते । अन्यमातृ+जनी(प्रादुर्भावे)+डः। ‘पञ्चम्यामजातौ’ ३.२.९८। वैमात्रेयः,सापत्नः भ्राता,भिन्नोदरः भ्राता । ‘असंसृष्ट्यापि चादद्यात् संसृष्टो नान्यमातृजः’ याज्ञ०२.८.१३९। (स्त्री) अन्यमातृजा । 
अन्यर्हि 	(अ)  अन्यस्मिन् काले । अन्य+ र्हिल् । ‘अनद्यतनेर्हिलन्यतरस्याम्’  ५.३.२१। अन्यदा,अपरस्मिन् समये ।
अन्यलिङ्गः 	(पु) अन्यस्य स्वविशेष्यस्य लिङ्गम् इव लिङ्गम् अस्य । विशेष्यलिङ्गानुसारिलिङ्गकः शब्दः। ‘ऊषवानूषरो द्वावप्यन्यलिङ्गौ’ अमरः२.११.५।
अन्यलिङ्गकः 	(पु) अन्यस्य स्वविशेष्यस्य लिङ्गम् इव लिङ्गम् अस्य । वा कप् । ‘शेषाद्विभाषा’ ५.४.१५४। विशेष्यलिङ्गानुसारिलिङ्गकः। ‘ज्ञेयाः सप्तान्यलिङ्गकाः’ अमरः।
अन्यवर्णः	(स्त्रीपुं) अन्यः वर्णः यस्य । सविजातीयवर्णः। यथा ब्राह्मणस्य क्षत्रियः क्षत्रियस्य वैश्यः। 
अन्यवर्धितः	(स्त्रीपुं) अन्यया स्वमातृभिन्नया वर्धितः पालितः। १.कोकिलः। (वि) २.परेण पालितः। 
अन्यवादी	(पु) (अन्यवादिन्) । अन्यत् पूर्वप्रतिज्ञातार्थात् भिन्नं वदति । अन्य+वद(व्यक्तायां वाचि)+णिनिः। ‘सुप्यजातौ णिनिः० ३.२.७८। १. अन्यथावादी,मिथ्यावाक्,हीनविशेषः। हीनः पञ्चधा-‘ अन्यवादी क्रियाद्वेषी नोपस्थायी निरुत्तरः। आहूतप्रपलायी च हीनः पञ्चविधः स्मृतः’ नारदसं०। २.वादी प्रतिवादी च । (स्त्री) अन्यवादिनी ।
अन्यशाखः 	(पु) अन्या स्वाध्यायभिन्ना शाखा वेदभागः यस्य । स्ववेदशाखाम् उत्सृज्य अन्यशाखाध्येता,स्वाध्यायवेदशाखाभिन्नशाखाध्यायी । ‘अन्यशाखोद्भवो दत्तो गृहीतश्चोपनायितः’ दत्तक०च०स्मृतिः।
अन्यशाखकः 	(पु) अन्या स्वशाखेतरा शाखा वेदभागः यस्य । अन्यशाख+कः। स्ववेदशाखाम् उत्सृज्य अपरशाखाध्येता,स्वाध्यायवेदशाखाभिन्नशाखाध्यायी,शाखारण्डः। ‘शाखारण्डोऽन्यशाखकः’ हैमः।
अन्यसङ्गमः 	(पु) अन्यस्य अन्यस्याः वा सङ्गमः। परस्त्रीरतिः,व्यभिचारः,अवैधमैथुनम् ।
अन्यसाधारणः 	(वि) अन्यैः साधाराणः । इतरसदृशः। (स्त्री) अन्यसाधारणी ।
अन्यादृक् 	(वि) (अन्यादृश्) । अन्यः इव पश्यति । अन्य+दृशिर्(प्रेक्षणे)+क्विन्,आत्वम् । ‘समानान्ययोश्च०’ वा०३.२.५७। ‘आ सर्वनाम्नः’ ६.३.९१। १.असाधारणः,विलक्षणः। २.अन्यप्रकारः।  
अन्यादृक्षः 	(वि)  अन्यः इव पश्यति । अन्य+दृशिर्(प्रेक्षणे)+क्सः,आत्वम् । ‘क्सोऽपि वाच्यः’ वा०३.२.५७। ‘आ सर्वनाम्नः’ ६.३.९१। अन्यप्रकारः।
अन्यादृश 	(वि)  अन्य इव पश्यति । अन्य+दृशिर्(प्रेक्षणे)+कञ्,आत्वम् | ‘समानान्ययोश्च०’ वा०३.२.५७। ‘आ सर्वनाम्नः’ ६.३.९१। १.अन्यप्रकारः। २.असाधारणः,विलक्षणः। ‘कामदेवोद्यानयात्राप्रतिनिवृत्तं भवन्तमन्यादृशमिवावधारयामि’ मालती०१ । (स्त्री) अन्यादृशी । 
अन्यायः	(पु)  न न्यायः। १.न्यायाभावः। २.असङ्गतिः। ३.अनौचित्यम् । ४.अयुक्तिः। ‘अन्यायेनापि यद्भुक्तं पित्रा पूर्व्वतरैस्त्रिभिः। न तच्छक्यमपाकर्तुं क्रमात्त्रिपुरुषमागतम्’ नारदः व्य०त०। ५.पञ्चाङ्गन्यायाभावः। (वि) न न्यायः यस्य । ६.न्यायरहितः। ७.अनुचितः,अयुक्तः। ८.असङ्गतः। ९.प्रतिज्ञादिपञ्चवाक्यशून्यः।
अन्याय्यः 	(वि) न न्याय्यः। १.अयोग्यः। २ न्यायरहितः। ३.असङ्गतः। ४.युक्तिविरुद्धः। ‘न्याय्यं सन्नेच्छते कर्तुमन्याय्यं वा करोति यः’ कात्या०सं०।
अन्यार्थः 	(पु)  अन्यः अर्थः। १.अन्यः अभिधेयः। २.अन्यत् प्रयोजनम् । (वि) अन्यः अर्थः अभिधेयः प्रयोजनं वा यस्य । ३.अन्याभिधेयवाचकः। ४.अन्यप्रयोजनकः।
अन्यूनः  	(वि) न न्यूनः। १.न्यूनतारहितः। २.हीनभिन्नः।
अन्यूनाधिकः 	(वि) न न्यूनः नापि अधिकः। न्यूनाधिकतारहितः,समानः। 
अन्यूनानतिरिक्तः 	(वि) अन्यूनः अहीनः अनतिरिक्तः न अधिकः। समानः। ‘अन्यूनानतिरिक्ताङ्गीं योषितं सौम्यदर्शनाम्’ स्मृतिः।
अन्येद्युः	(अ) (अन्येद्युस्) । अन्यस्मिन् अहनि । अन्य+एद्युस् । ‘सद्यःपरुत्० पूर्वेद्युन्ये०द्युः ५.३.२२। इतरदिने,दिवसान्तरे । ‘अथ पूर्वेऽह्नीत्यादौ पूर्वोत्तरापरात् । तथाधरान्यान्यतरेतरात्पूर्वेद्युरादयः’ अमरः। ‘अन्येद्युरात्मानुचरस्य भावम्’ रघुः२.२६।
अन्योढा	(स्त्री) अन्येन ऊढा । परकीयनायिका । ‘यात्रादिनिरतान्योढा कुलटा गलितत्रपा’ सा०द०३.६६।
अन्योदर्यः 	(स्त्रीपु) अन्यस्मिन् उदरे स्वमातृभिन्ने गर्भे भवः। अन्योदर+यत् । ‘शरीरावयवाच्च’ ४.३.५५। एकपितृकः भिन्नमातृकः भ्राता,वैमात्रेयः। ‘अन्योदर्यस्तु संसृष्टी नान्योदर्यो धनं हरेत्’ याज्ञ०२.१३४।
अन्योन्यः 	(वि) अन्य+कर्मव्यतिहारार्थे एकजातीयक्रियाकरणे द्वित्वम्,सुश्च । ‘कर्मव्यतिहारे सर्वनाम्नो द्वे भवतः०’ वा०८.१.१२। १.परस्परः,उभयतः। ‘परस्परं स्यादन्योन्यम्’ हैमः। ‘अन्योन्यव्यतिकरचारुभिर्विचित्रैः’ माघः४.५३। (न) २.अर्थालङ्कारभेदः। ‘अन्योयं नाम यत्र स्यादुपकारः परस्परम् । त्रियामा शशिना भाति शशी भाति त्रियामया’ कुव०४२.९७। (क्रि०वि०) ३.परस्परम् । ‘अन्योन्यमुत्पीडयदुत्पलाक्ष्याः स्तनद्वयम्’ कुमा०१.४०। 
अन्योन्याध्यासः 	(पु) अन्योन्यस्मिन्  अन्योन्यतादात्म्यस्य अध्यासः आरोपः। परस्परतादात्म्यारोपः -वेदा०। ‘जलव्योम्ना घटाकाशो यथा सर्वस्तिरोहितः। तथा जीवे च कूटस्थः सोऽन्योन्याध्यास उच्यते’ वृद्धाः।
अन्योन्याभावः 	(पु) अन्योन्यस्मिन् अन्योन्यस्य अभावः। भेदः। ‘घटः पटो न भवति’ इत्यत्र यथा घटे पटस्य तथा पटे घटस्य अभावः। ‘अभावस्तु द्विधा संसर्गान्योऽन्याभावभेदतः’ कारिका०१.१२। 
अन्योन्याश्रयः 	(वि) अन्योन्यम् आश्रयति । अन्योन्य+आ+श्रि+अच् । १.परस्परसापेक्षः। (पु) २.परस्परालम्बनम्,तर्कविशेषः,स्वग्रहसापेक्षग्रहसापेक्षग्राहकः -न्या०। अपेक्षा च ज्ञप्तौ,उत्पत्तौ,स्थितौ च ग्राह्या । तत्र ज्ञप्तौ ‘घटोऽयं यद्येतद्घटज्ञानजन्यज्ञानविषयः स्यात् तदैतद्घटभिन्नः स्यात्’ । उत्पत्तौ ‘घटोऽयं यद्येतद्घटजन्यजन्यः स्यात् तदैतद्घटजन्यभिन्नः स्यात्’ । स्थितौ ‘घटोऽयं यद्येतद्घटवृत्तिवृत्तिः स्यात् तथात्वेनोपलभ्येत’ । ३.परस्परज्ञानसापेक्षज्ञानाश्रयः -स्मार्ताः। 
अन्वक् 	(वि) (अन्वच्) । अनु पश्चात् अञ्चति गच्छति । अनु+अञ्चु(गतौ)+क्विन् । ‘ऋत्वि०गञ्चुयुजिक्रुञ्चां च’ ३.२.५९। १.पश्चाद्गामी । (क्रि०वि०) २.पश्चात् । ‘पिदधानमन्वगुपगम्य दृशौ’ माघः९.७६। (अ) अनन्तरम्,अनुपदम् । ‘अन्वगन्वक्षमनुगेऽनुपदम्’ अमरः। ‘तां देवतापित्रतिथिक्रियार्थामन्वग् ययौ मध्यमलोकपालः’ रघुः२.१६।
अन्वक्षः	(वि) अनुगतः अक्षम् इन्द्रियम् । १.इन्द्रियगोचरः। २.अनुगतः। (अ) ३.अनन्तरम् । ‘अन्वक्षमनुगेऽनुपदं क्लीबमव्ययम्’ अमरः। ४.सद्यः। ५.अक्ष्णः समीपम् । अव्ययी०। प्रत्यक्षम्,चक्षुर्निकटम् ।
अन्वयः 	(पु)  अन्वीयते । अनु+इण्(गतौ)+अच्(भावे) । ‘एरच्’ ३.३.५६। १.कुलम् । ‘कुलान्यभिजनान्वयौ’ अमरः। ‘रघूणामन्वयं वक्ष्ये’ रघुः१.९। २.परस्परसम्बन्धः। पदानां स्वोपस्थाप्यपदार्थानां वा परस्परसम्बन्धः। ‘तात्पर्याख्यां वृत्तिमाहुः पदार्थान्वयसिद्धये’ सा०द०२.२०। ३.अनुसरणम् । ४.अनुकूल्यम्,तत्सत्त्वे तत्सत्त्वरूपम् । ‘यत्र धूमः तत्र अग्निः यथा महानसः’ । इत्यन्वयव्याप्तिः । ‘साध्ये निश्चितमन्वयेन घटितम्’ मुद्रा०५.१३। ५.सम्बन्धः। ‘धर्मसूकररूपस्य तवासौ क्षमयान्वये’ याद०१६.२७। ६.अन्वेति इन्द्रियम् । कर्तरि अच् । प्रत्यक्षम् । ‘स्यात् साहसं त्वन्वयवत् प्रसभं कर्म यत् कृतम् । निरन्वयं भवेत् स्तेयम्’ मनुः८.३२२। (वि) अनुगतः,पश्चाद्गामी। ‘का त्वमेकाकिनी भीरु निरन्वयजने वने’ भट्टिः५.६६।
अन्वयज्ञः	(वि) अन्वयं जानाति । अन्वय+ज्ञा(अवबोधने)+कः। ‘आतोऽनुपसर्गे कः’ ३.२.३। वंशचरितावगन्ता । ‘अथ स्तुते बन्दिभिरन्वयज्ञैः’ रघुः६.८।
अन्वयबोधः 	(पु)  एकपदार्थे धर्मिणि अपरपदार्थस्य अन्वयं सम्बन्धं बोधयति आकाङ्क्षादिना । शब्दज्ञानजन्यः शाब्दबोधरूपः अनुभवभेदः।
अन्वयव्यतिरेकी	(वि) (अन्वयव्यतिरेकिन्) । अन्वयव्यतिरेकौ स्तः अस्मिन् । अन्वयेन व्यतिरेकेण च व्याप्तिमान् हेतुः। यथा वह्नौ साध्ये धूमवत्वम् । ‘यत्र धूमः तत्र वह्निः यथा महानसः’ इति अन्वयव्याप्तिः । ‘यत्र वह्निः नास्ति तत्र धूमः नास्ति यथा ह्रदादिः’ इति व्यतिरेकव्याप्तिः। 
अन्वयव्याप्तिः	(स्त्री) अन्वयेन व्याप्तिः व्यापनं नियततया स्थितिः। हेतुसाध्ययोः तत्सत्त्वे तत्सत्त्वरूपा व्याप्तिः। ‘यत्र धूमः तत्र वह्निः यथा महानसः’ इत्यत्र हेतुसाध्ययोः धूमवह्न्योः महानसे अन्वयव्याप्तिः ।
अन्वयागतः	(वि) अन्वयात् आगतः। वंशपरम्परया प्राप्तः। ‘श्रुतं शौर्यं तपः कन्या शिष्ययाज्यान्वयागतम् । धनं सप्तविधं शुद्धम्’ नारदसं०।
अन्वयी	(वि) (अन्वयिन्) । अन्वति । अनु+इण्+णिनिः। १.शाब्दबोधोपयोगिसम्बन्धवान् । २.अनुगतः। ३.अन्वयः वंशादिः अस्ति अस्य । वंशादिमान् । ४.अन्वयव्याप्तियुक्तः हेतुः -न्या०। ‘केवलान्वयी’ । 
अन्वर्थः  	(वि) अनुगतः अर्थम् । अर्थानुगतः व्युत्पत्तियुक्तः शब्दः। ‘तथैव सो‌ऽभूदन्वर्थो राजा प्रकृतिरञ्जनात्’ रघुः४.१२। 
अन्ववसर्गः	 (पु) अनुगतः अवसर्गम् इच्छानुरूपप्रचारम् । कामचारानुज्ञा ‘यथेष्टं क्रियताम्’ इत्येवंरूपा । ‘अन्ववसर्गः कामचारानुज्ञा’ सि०कौ०५५७। ‘अपिः पदार्थसम्भावनाऽन्ववसर्गगर्हासमुच्चयेषु’ पा०१.४.९६। *(वि) अन्ववसितः। ‘नदीमन्ववसिता सेना । नद्या सह सम्बद्धेत्यर्थः’ सि०कौ०५४९।
अन्ववायः 	(पु) अन्ववाय्यते उत्पत्त्या अनुसम्बध्यते । अनु+अव+अय(गतौ)+घञ् । ‘अकर्तरि०’ ३.३.१९। वंशः। ‘वंशोऽन्ववायः सन्तानः’ अमरः। ‘प्राह ते नु सदृशी दिवौकसामन्ववायमवदातमाकृतिः’ किरा०१३.३७।
अन्वष्टका 	(स्त्री) अष्ट परिमाणानि अस्याः। अष्टन्+कन् । अष्टकाम् अनुगतः। साग्नीनाम् आवश्यकः श्राद्धकालभेदः,अष्टकापश्चात्तिथिः। ‘हेमन्तशिशिरयोश्चतुर्णामपरपक्षाणामष्टमीष्वष्टका’ आश्व०गृह्यम् । अष्टकायाः पश्चात्तिथिः गौणचान्द्रपौषमाघफाल्गुनाश्विनमासानां कृष्णनवमी । तत्र साग्नीनां मातृकाश्राद्धम् । एतच्च अन्वष्टकाश्राद्धम् ।
अन्वहम् 	(अ) अह्नि अह्नि । वीप्सार्थे अव्ययी०। अच् समा०। प्रतिदिनम् ।
अन्वाख्यानम्	(न) अनु+आ+ख्या(प्रकथने)+ल्युट् । ‘ल्युट् च’ ३.३.११५। तात्पर्यावधारणार्थं पूर्वोक्तस्य विषयस्य व्याख्यानम् । 
अन्वाचयः	(पुं) प्रधानस्य पश्चात् अन्यः आचीयते बोध्यते यत्र । अनु+आ+चिञ्(चयने)+अच् । ‘एरच्’ ३.३.५६। उद्देश्यसिद्ध्या अनुद्देश्यसिद्ध्यर्थः उपदेशः,मुख्यकार्येण सह गौणकार्यसाधनाय आदेशः। ‘भिक्षाम् अट गां च आनय’ इत्यादेशे भिक्षाटनं प्रधानं गवानयनम् अप्रधानम् । ‘समुच्चयान्वाचयेतरेतरयोगसमाहाराश्चार्थाः’ सि०कौ०९०१।
अन्वाजे	(अ) अनु आजयति अनेन । अनु+आ+जि+डे । सप्तम्यन्तप्रतिरूपकः निपातः। दुर्बलस्य बलाधानम् । ‘उपाजेऽन्वाजे’ पा०१.४.७३।
अन्वादेशः 	(पुं) अनु+आ+दिश(अतिसर्जने)+घञ् । पूर्वोपात्तस्य किञ्चित् कार्यान्तरं विधातुं पुनरुपदेशः। ‘इदमोऽन्वादेशे०’ पा०२.४.३२। ‘किञ्चित् कार्यं विधातुमुपात्तस्य कार्यान्तरं विधातुं पुनरुपादानमन्वादेशः। यथाऽनेन व्याकरणमधीतमेनं छन्दोऽध्यापय’ सि०कौ०३५१। 
अन्वाधानम्	(न) अनु वह्निस्थापनस्य पश्चात् आधानम् । आहितवह्नौ द्वयोः तिसॄणां वा समिधाम् आधानम्,यज्ञवेदिकायाम् स्थण्डिलादिकरणानन्तरम् अग्न्याधानोत्तरं समिधाम् आधानम् । ‘अग्न्यन्वाधानमध्वर्युर्यजमानो वा’ कात्या०२.१.२।
अन्वाधिः	(पुं) अनु पश्चात् आधीयते न्यस्यते । अनु+आ+डु धाञ्(धारणपोषणयोः)+किः। ‘उपसर्गे धोः किः’ ३.३.९२। १.स्वसमीपे आहितस्य वस्तुनः स्वामिने दानाय परत्र आधानम् । २.स्वामिने दानाय परत्र आधीयमानं धनम् । ‘अर्थमार्गणकार्येषु अन्यस्मिन् वचनान्मम । दद्यास्त्वमिति यो दत्तः स इहान्वाधिरुच्यते’ कात्या०सं०। ३.अनु पश्चात् आधिः मानसी व्यथा । पश्चात्तापः। ४.पुनर्बन्धकः।
अन्वाधेयम्	(न) अनु पश्चात् आधेयं दत्तम् । अनु+आ+डु धाञ्(धारणपोषणयोः)+यत् । ‘अचो यत्’ ३.१.९७। विवाहानन्तरं पितृमातृभर्तृकुललब्धं स्त्रीधनम् । ‘विवाहात्परतो यत्तु लब्धं भर्तृकुलात् स्त्रिया । अन्वाधेयं तदुक्तं तु लब्धं बन्धुकुलात्तथा’ ना०सं०।
अन्वायतनम्	(अ) आयतनस्य मध्यम् । अव्ययी०। १.गृहमध्ये । (वि) अनुगतः आयतनम् । २.गृहानुगतः।
अन्वारब्धः	(वि) अनु+आ+लभ+क्तः(कर्तरि),लस्य रः। १.कृतस्पर्शः। ‘विष्णोः कर्माणीति वाचयति यूपमन्वारब्धम्’ कात्या०६.३.१२। २.कर्मणि क्तः। पश्चात् स्पृष्टः। ३.पश्चात् लग्नः। ‘अन्वारब्धेन सव्येन पाणिना’ आ०त०या०।
अन्वारभ्यः	(वि) अनु आलभ्यः। लस्य रः। सहस्पृश्यः।
अन्वारम्भः	(पु) अनु पश्चात् आलम्भः। लस्य रः। स्पर्शः।
अन्वारूढः	(वि) अनु+आ+रुह(बीजजन्मनि प्रादुर्भावे च)+क्तः(कर्तरि)। गत्यर्थाकर्मक०’ ३.४.७२। १.अधिष्ठितः। कर्मणि क्तः। ‘निष्ठा’ ३.२.१०२। २.अधिरूढः। ३.पश्चात् आरूढः। 
अन्वारोहः	(पु) अनु पश्चात् आरोहः। भर्तरि मृते पश्चात् सह वा स्त्रियाः चितारोहणम् ।
अन्वारोहणम्	(न्) अनु पश्चात् आरोहणम् । भर्तरि मृते पश्चात् सह वा स्त्रियाः चितारोहणम् । ब्रह्मचर्यं तदन्वारोहणं वा’ वि०सूत्रम् ।
अन्वासनम्	(न) अनु पश्चाद् उपवेशनेन सेवनम् । अनु आस(उपवेशने)+ल्युट् । ‘ल्युट् च’ ३.३.११५। १.सेवा । २.पश्चात् उपवेशनम् । ३.दुःखम् । ४.पश्चात्तापः। ५.शिल्पादिगृहम् हला०। ६.वस्तिक्रिया,स्नेहवस्तिः। ‘अन्वासनं स्नेहवस्तौ सेवायामनुशोचने’ हैमः।
अन्वासितः	(वि) अनु पश्चाद् उपवेशनेन सम्मानितः। अनु+आस(उपवेशने)+क्तः(कर्मणि) । ‘निष्ठा’ ३.२.१०२। पश्चादुपवेशनादिना सेवितः। ‘अन्वासितमरुन्धत्या स्वाहयेव हविर्भुजम्’ रघुः१.५६।
अन्वासीनः	(वि) अनु पश्चात् आसीनः। पश्चात् उपविष्टः,गुर्वादीनाम् उपवेशनानन्तरम् उपविष्टः।
अन्वाहार्यम्	(न) मासि मासि आह्रियते । अनु+आ+हृञ्(हरणे)+ण्यत्(कर्मणि) । ‘ऋहलोर्ण्यत्’ ३.१.१२४। १.अमावास्यायां मासि मासि कर्तव्यं श्राद्धम् । २.इष्टेः,यागस्य दक्षिणा । ‘अन्वाहार्यममावास्याश्राद्धमिष्टेश्च दक्षिणा’ हैमः। ३.नान्दीमुखश्राद्धम् । ‘यच्छ्राद्धं कर्मणामादौ या चान्ते दक्षिणा भवेत् । आमावास्यं द्वितीयं स्यादन्वाहार्यं विदुर्बुधाः’ कात्या०। ४.मासिकश्राद्धम् । ‘अन्वाहार्यं मासिकः’ अमरः। ‘पितॄणां मासिकं श्राद्धमन्वाहार्यं विदुर्बुधाः’ मनुः३.१२३।  
अन्वितः	(वि) अनु+इण्(गतौ)+क्तः। ‘निष्ठा’ ३.२.१०२। १.युक्तः। २.परस्परं सम्बद्धः। ३.अनुगतः। ४.कृतान्वयपदादिः। ‘वर्णाः पदं प्रयोगार्हानन्वितैकार्थबोधकाः’ सा०द०२.२।
अन्विष्टः 	(वि) अनु+इषु(इच्छायाम्)+क्तः। ‘निष्ठा’ ३.२.१०२। १.अन्वेषितः। ‘अन्वेषितं गवेषितमन्विष्टम्’ अमरः। ‘यद्वायुरन्विष्टमृगैः किरातैः’ कुमा०१.१५। २.अपेक्षितः।
अन्वीक्षणम्	(न) अनु+ईक्ष(दर्शने)+ल्युट् । ‘ल्युट् च’ ३.३.११५। गवेषणम् ।
अन्वीक्षा	(स्त्री) अनु+ईक्ष(दर्शने)+अः,टाप् । ‘गुरोश्च हलः’ ३.३.१०३। ‘अजाद्यतष्टाप्’ ४.१.४.। १.पर्यालोचनम्,विमर्शः। २.चिन्तनम् ।
अन्वेषः	(पुं) अनु+इषु(इच्छायाम्)+घञ् । ‘भावे’ ३.३.१८। १.अन्वेषणम्,गवेषणम् । २.अनुसन्धानम्,चिन्तनम् । ‘वयं तत्त्वान्वेषान्मधुकरहतास्त्वं खलु कृती’ शाकु०१.२४।
अन्वेषकः	(वि) अनु+इषु(इच्छायाम्)+ण्वुल् । ‘ण्वुल् तृचौ’ ३.१.१३३। १.अन्वेषणकर्ता । २.चिन्तकः। (स्त्री)अन्वेषिका ।
अन्वेषणम्	(न) अनु+इषु(इच्छायाम्)+ल्युट् । ‘ल्युट् च’ ३.३.११५। १.अनुसन्धानम्,चिन्तनम् । २.मार्गणम्,गवेषणम् । ‘रन्ध्रान्वेषणदक्षाणां द्विषामामिषतां ययौ’ रघुः१२.११।
अन्वेषणा	(स्त्री) अनुगता एषणा । अनु+ इष(गतौ)+ युच्(भावे) । ‘इषेरनिच्छार्थस्य’ वा०३.३.१०७। १.गवेषणा,मार्गणम् । ‘अन्वेषणा च गवेषणा’ अमरः। २.तत्त्वानुसन्धानम्,तर्कादिना ज्ञातपदार्थस्य शुद्ध्यर्थं युक्त्यादिना समर्थनम् ।
अन्वेषितः	(वि) अनु+एषृ(गतौ)+क्तः(कर्मणि) । ‘निष्ठा’ ३.२.१०२। १.गवेषितः,मार्गितः। ‘अन्वेषितं गवेषितम्’ अमरः। २.चिन्तितः,कृतानुसन्धानः। ३.विमृष्टः। 
अन्वेषिता	(वि) (अन्वेषितृ) । अनु+एषृ(गतौ)+तृन् । ‘तृन्’ ३.२.१३५। गवेषणशीलः,गवेषणकर्ता । 
अन्वेषी	(पुं) (अन्वेषिन्) । अनु+ इषु(इच्छायाम्)+णिनिः। ‘नन्दिग्रहि०’ ३.१.१३४। गवेषणकर्ता । ‘तौ सीतान्वेषिणौ गृध्रं लूनपक्षमपश्यताम्’ रघुः१२.५४। (स्त्री)अन्वेषिणी । अन्वेषिन्+ङीप् । ‘ऋन्नेभ्यो ङीप्’ ४.१.५।
अन्वेष्टा	(पुं) (अन्वेष्टृ) । अनु+इषु(इच्छायाम्)+तृच् । ‘ण्वुल्तृचौ’ ३.१.१३३। १.गवेषणशीलः। २.गवेषणकर्ता,अनुपदी । ‘अन्वेष्टा स्यादनुपदी’ वैज०। ‘अन्वेष्टारो ब्राह्मणाश्च भ्रमन्ति शतशो महीम्’ नलोपाख्यानम् । (स्त्री) अन्वेष्ट्री ।
अप	(अ)  न पाति । न+पा+डः। उपसर्गविशेषः। ‘अप वियोगविकृतिविपरीतनिदर्शनानन्दवर्जनचौर्यवारणेषु’ ग०म०। १.वियोगः। अपयाति,अपसरति । २.विकृतिः। अपचयः। ३.विपरीतम् । अपशब्दः। ४.निदर्शनम् ।अपदिशति ।  ५.आनन्दः। अपहसति । ६.वर्जनम् । अपविष्णु संसारः। ७.चौर्यम् । अपहरति । ८.वारणम् । अपवर्तयति  ९.उद्घाट्नम् । अपावृतं द्वारम् । १०.ईप्सा । अपेक्षा । ११.मोक्षः। अपवर्गः। १२.दोषः। अपवादः। १३.अपकर्षः। अपकर्म । १४.अधः। अपानःअधोगतिमान् । ‘अपः स्यादपकृष्टार्थे वर्जनार्थवियोगयोः। विपर्यये च विकृतौ चौर्ये निर्देशहर्षयोः’ मेदिनी । 
अपः	(न) (अपस्) | आप्लॄ(व्याप्तौ)+असुन्,ह्रस्वश्च । ‘आपः कर्माख्यायाम्’ उ०४.२०७। १.कर्म | ‘अपसा सन्तु नेमे’ ऋक् १.५४.८। २.पवित्रं कर्म,यज्ञकर्म | ३.जलम् | (वि) कर्मशीलः। ‘अतृष्यन्तीरपसो यन्त्यच्छा’ ऋक् ७.७१.३। ४.प्राप्तः। ‘ऋध्याम कर्मापसा नवेन’ ऋक् १.३१.८।
अपकरणम्	(न) अप+डु कृञ्(करणे)+ ल्युट् । ‘ल्युट् च’ ३.३.११५। १.अनुचितकर्माचरणम् । २.अनुपयुक्तकार्यकरणम् । ३.अपकारः,अनुपकारः।
अपकर्ता	(पुं) (अपकर्तृ) । अप+डु कृञ्(करणे)+तृच् । ‘ण्वुल्तृचौ’ ३.१.१३३। १.शत्रुः। (वि)  २.हानिकारकः। (स्त्री) अपकर्त्री । अपकर्तृ+ङीप् । ‘ऋन्नेभ्यो ङीप्’ ४.१.५। 
अपकर्म	(न) (अपकर्मन्) । अपकृष्टं कर्म । १.दुष्क्रिया,दुष्टाचरणम् । २. ऋणपरिशोधनम् । ‘तेषामाद्यमृणादानं निक्षेपोऽस्वामिविक्रयः। सम्भूय च समुत्थानं दत्तस्यानपकर्म च’ मनुः८.४। ३.द्त्तस्य अपाकरणम् ।
अपकर्षः	(पुं) अप+कृष(विलेखने)+घञ् । ‘भावे’ ३.३.१८। १.आकर्षणम् । २.न्यूनता । ३.हीनता । ‘उत्कर्षं चापकर्षं च मनुष्येष्विह जन्मतः’ मनुः । ४. स्वकर्तव्यकालात् पूर्वकालकरणम् । ५. परसूत्रपदानाम् अन्वयार्थं पूर्वसूत्रे आकर्षणम् -व्या०।
अपकर्षकः	(पुं) अप+कृष(विलेखने)+ण्वुल् । ‘ण्वुल्तृचौ’ ३.१.१३३। १.आकर्षणकारी । २.अपकर्षकर्ता,हीनतापादकः। ‘दोषास्तस्यापकर्षकाः’ सा०द०१.३।
अपकर्षणम्	(न) अप+कृष(विलेखने)+ल्युट् । ‘ल्युट् च’ ३.३.११५। १.आकर्षणम् । ‘इति मामाविशच्चिन्ता तस्य शल्यापकर्षणे’ रामा०। २.न्यूनताकरणम् । (वि) कर्तरि ल्युः। ‘नन्दिग्रहि०’ ३.१.१३४। ३.आकर्षकः। ४.न्यूनताकारकः। ५.अपहारकः। ‘न चास्ति सदृशं तेन किञ्चित्स्थौल्यापकर्षणम्’ सुश्रुतः।
अपकारः	(पुं) अप+डु कृञ्(करणे)+घञ् । ‘भावे’ ३.३.२८। १.उपद्रवः,पीडा,अनिष्टसम्पादनम् । ‘उपकारापकारौ हि लक्ष्यं लक्षणमेतयोः’ माघः१.३७। २.द्रोहः। ३.अनुपकारः,मन्दकरणम् । हला०। ४.परपीडनम् । ‘अपकारः परपीडनम्’ वैज०।
अपकारकः	(वि) अपकरोति । अप+डुकृञ्(करणे)+ण्वुल् । ‘ण्वुल्तृचौ’ ३.१.१३३। अनिष्टकारी,अहितकारी ।
अपकारगीः	(स्त्री) (अपकारगिर्) । अपकारेण द्वेषेण गीः वाक्यम् । भर्त्सनवाक्यम् । ‘भर्त्सनं त्वपकारगीः’ अमरः। 
अपकारी	(वि) (अपकारिन्) । अप+डुकृञ्(करणे)+णिनिः। ‘नन्दिग्रहि०’ ३.१.१३४। १.अनिष्टकारकः। २.अनिष्टचिन्तकः। ‘उपकर्त्रारिणा सन्धिर्न मित्रेणापकारिणा’ शिशुः२.३७। ३.दुर्वृत्तः,धूर्तः।
अपकृतः	(वि) अप+डु कृञ्(करणे)+क्तः(कर्मणि) । ‘निष्ठा’ ३.२.१०२। १.कृतापकारः, कृतद्रोहः। ‘किं मयापकृतं तस्य’ । (न) अप+कृञ्+क्तः(भावे) । ‘भावे च’ ३.३.११४। २.अपकारः,अनिष्टम् । ‘मित्रस्य चैवापकृते द्विविधोपग्रहः कृतः’ मनुः।
अपकृतिः	(स्त्री) अप+डु कृञ् करणे+क्तिन् । ‘स्त्रीयां क्तिन्’ ३.३.९४। १.अपकारः। २.अनिष्टचिन्तनम् । ३.द्रोहः।
अपकृत्यम्	(न) अप+डु कृञ्(करणे)+क्यप्(भावे) । ‘विभाषा कृवृषोः’ ३.१.१२०। १.अपकारः,अनिष्टम् । २.अपकृष्टं कृत्यम् । अकृत्यम्,निन्द्यं कर्म ।
अपकृत्या	(स्त्री) अप+डु कृञ्(करणे)+क्यप्(भावे) । ‘कृञः श च’ ३.३.१००। अपकारः,अनिष्टम् ।
अपकृष्टः	(पुं) अप+कृष+क्तः। ‘निष्ठा’ ३.२.१०२। १.काकः,नगरीबकः। ‘अपकृष्टो नगरीबकः’ त्रिका०। (वि) २.अधमः,कुत्सितः। ‘काण्डकुत्सिते । अपकृष्टं विप्रकृष्टम्’ हैमः। २.स्वकालात् पूर्वकाले कृतः। ‘न कश्चिद्वर्णानामपथमपकृष्टोऽपिभजते’ शाकु०५.१०। ३.पूर्वसूत्रपदानाम् अन्वयार्थं  परसूत्रात् आकृष्टः -व्या०। ४.आकृष्टः। ‘सोच्चापकृष्टा भगणैः प्राङ्मुखं यान्ति सद्ग्रहाः’ सूर्यसि०।  
अपक्तिः	(स्त्री) नञ्+पच्+क्तिः। ‘स्त्रियां क्तिन्’ ३.३.९४। १.अपक्वता । २.अजीर्णता ।
अपक्रमः	(पुं) अप+क्रमु(पादविक्षेपे)+घञ्(भावे) । ‘भावे’ ३.३.१८। १.अपयानम्,पलायनम् । ‘अपक्रमोऽपयानं च’ अमरः। २.अपक्रम्यते यस्मात् । अप+क्रमु+घञ्(अपा०) । ‘अकर्तरि०’ ३.३.१९। अपयानावधिस्थानम् । ‘विक्षिपत्येष विक्षेपं चन्द्रादीनामपक्रमात्’ सूर्यसि०२.६। (वि) अपगतः क्रमः यस्मात् । ३.अक्रमः,क्रमविहीनः। (अ) क्रमस्य अत्ययः। अव्ययी०। ४.क्रमात्ययः ।
अपक्रमणम्	(न) अप+क्रमु(पादविक्षेपे)+ल्युट्(भावे)  । ‘ल्युट् च’ ३.३.११५। १.पलायनम् । ‘अमक्रमणमेवास्य सर्वकामैरहं वृणे’ रामा०।
अपक्रिया	(स्त्री) अप+डु कृञ्(करणे)+शः। ‘कृञः श च’ ३.३.१००। अपकारः,द्रोहः। ‘चतुर्थोपायसाध्ये तु रिपौ सान्त्वमपक्रिया’ माघः२.५४।
अपक्रोशः	(पं) अप+क्रुश(आह्वाने रोदने च)+घञ्(भावे) । ‘भावे’ ३.३.१८। १.निन्दनम् । २.भर्त्सनम् ।
अपक्रोशनम्	(न) अप+क्रुश(आह्वाने रोदने च)+ल्युट्(भावे) । ‘ल्युट्च’ ३.३.११५। अपक्रोशः,निन्दनम् ।
अपक्वः	(वि) न पक्वः। १.अपरिणतः। २.आमः तण्डुलफलादिः। ‘अपक्वेन वर्तितव्यं फलमूलादिनापि वा’ स्मृतिः।
अपक्षः	(वि) न विद्यते पक्षः गरुत् सहायः वा यस्य । १.पक्षशून्यः। २.उड्डयनशक्तिशून्यः। ३.सहायरहितः।
अपक्षपातः	(पुं) न पक्षे सहायतायां पातः आनुकूल्यम् । निष्पक्षपातः,समदृष्टिः। ‘अपक्षपाताद्वक्तव्यं सभायामिति निश्चयः’ नीतिः।
अपक्षपाती	(पुं) (अपक्षपातिन्) । न पक्षपाती । पक्षपातरहितः,यथार्थवादी,समदर्शनः।
अपक्षयः	(पुं) ह्रासः,नाशः।
अपक्षेपः	(पुं) १.अधः पातनम् । २.अधः स्थापनम् । 
अपक्षेपणम्	(न) १.अधः पातनम् । २.अधःस्थानसंयोगहेतुः क्रियाविशेषः,अधः स्थापनम् । ‘उत्क्षेपणं तथापक्षेपणमाकुञ्चनं तथा । प्रसारणं च गमनं कर्माण्येतानि पञ्च च’ कारिका १.६।
अपगण्डः	(पुं) अप वैपरित्येन गण्डः वृद्धः। शिशुः,अतिबालः।
अपगतः	(वि) अप+गम्लृ(गतौ)+क्तः(कर्तरि) । ‘गत्यर्था०’ ३.४.७२। १.पलायितः। २अपयातः,दूरीभूतः। ‘तापो नापगतस्तृषा च कृशा’ बल्लालसेनः। ३.गतः,नष्टः। ‘अपगतनवयावकैश्चिराय’ माघः७.६७।  
अपगतिः	(स्त्री) अप+गम्लृ+क्तिन् । ‘स्त्रीयां क्तिन्’ ३.३.९८। दौर्भाग्यम् ।
अपगमः	(पुं) अप+गम्लृ(गतौ)+घञ् । ‘भावे’ ३.३.१८। १.पलायनम् । २.अपयानम्,चलनम् । ३.अदर्शनम्,पतनम् । ‘पुराणपत्रापगमादनन्तरं लतेव सन्नद्धमनोज्ञपल्लवा’ रघुः३.७। ४.निधनम् । ५.अपसरणम् ।  ६.विगमः,वियोगः। ‘विगमोऽपगमोऽपायः’ वैज०। ‘समागमाः सापगमाः’ हितो०४.६५। 
अपगमनम्	(न) अप+गम्लृ(गतौ)+ल्युट् । ‘ल्युट्च’ ३.३.११५। अपगमः,पलायनम् ।
अपगरः	(पुं) अप+गॄ+अप्(भावे) । १.निन्दनम्,दूषणम् । ‘अभिगरापगरौ’ कात्या०१३.३.३। २.दूषकः।
अपगा	(स्त्री) अप अधोमुखेन गच्छति । अप+गम्+डः(कर्तरि)+टाप् । आपगा,निम्नगा,नदी । ‘निम्नगापगा’ अमरः। 
अपगारम्	(अ) अप+गुरी(उद्यमने)+णमुल्+आत् । उद्यम्य । ‘अस्यपगारमस्यपगोरं वा’ सि०कौ०।
अपगुणः	(वि) अपगताः गुणाः यस्मात् । निर्गुणः,गुणशून्यः। ‘व्यक्तमपगुण गुणत्रितयत्यजनप्रयासमुपयासि किं मुधा’ माघः१५.३२।
अपगुरणम्	(न) अप+गुरी(उद्यमने)+ल्युट् । ‘ल्युट् च’ ३.३.११५। द्रोहः।
अपगोरम्	(अ) अप+गुरी(उद्यमने)+णमुल्+एत् वा । उद्यम्य । ‘अस्यपगारमस्यपगोरं वा’ सि०कौ०।
अपगोहः	(पु) अप+गुह+घञ् । तिरोधानम्,गोपनम् । ‘स विद्वानपगोहं कवीनाम्’ ऋक् २.१५.७।
अपघनः	(पु) अपहन्यते । अप+हन(हिंसागत्योः)+अप् । ‘अपघनोऽङ्गम्’ ३.३.८१। १.अङ्गम्,अवयवः। ‘अङ्गं प्रतीकोऽवयवोऽपघनः’ अमरः। ‘घृणिभिरपघनैर्घर्घरव्यक्तघोषैः’ सूर्यश०। २.शरीरम् । ‘लौहोद्घनघनस्कन्धा ललितापघनां स्त्रियम्’ भट्टिः। (वि) अपगतः घनः मेघः यस्मात् । ३.मेघरहितः।
अपघातः	(पु) अप+हन(हिंसागत्योः)+घञ्(भावे) । ‘भावे’ ३.३.१८। १.अपकृष्टहननम्,दुष्टहेतुकमरणम् । २.हानिः।
अपघातकः	(पु) अपहन्ति । अप+हन+ण्वुल् । विनाशकः। ‘जिज्ञासा तदपघातके हेतौ’ साङ्ख्यका०१।
अपचः	(पुं) पक्तुम् अशक्तः। ‘अच्कावशक्तौ’ ६.२.१५७ । १.पाके अशक्तः। २.अयोग्यः पाचकः। ‘अपचो जाल्मः। पक्तुं नशक्नोतीत्येवमाक्रोश्यते’ सि०कौ०३८९२। 
अपचयः	(पुं) अप+चिञ्(चयने)+अच्(भावे) । ‘एरच्’ ३.३.५६। १.हानिः,क्षतिः। २.अपहारः। ‘अपहारस्त्वपचयः’ अमरः। ३.उपशमः। ‘तेनास्यापचयं यान्ति व्याधेर्मूलान्यशेषतः’ सुश्रुतः। ४.व्ययः। ५.पूजा,सम्मानना ।
अपचरितम्	(न) अपकृष्टं चरितम् । अकार्यम्,दुष्कृत्यम्,अहिताचरणम् । ‘आहोस्वित्प्रसवो ममापचरितैर्विष्टम्भितो वीरुधाम्’ शाकु०५.९।
अपचायितः	(वि) अप्+चायृ(पूजानिशामनयोः)+क्तः(कर्मणि) । ‘निष्ठा’ ३.२.१०२। पूजितः,अर्चितः। ‘अपचायितार्चितापचितम्’ अमरः।
अपचारः	(पुं) अप+चर(गतौ)+घञ् । ‘भावे’ ३.३.१८। १.प्रस्थानम्,निर्गमनम् । २.मृत्युः,नाशः। ३.लोपः,वैपरीत्यादिहेतुकदोषः। ‘नापचारमगमत् क्वचित् क्रियाः’ माघः१४.३२। ४.अपराधः। ‘राजन् प्रजासु ते कश्चिदपचारः प्रवर्तते’ रघुः१५.४७। ५.अहिताचरणम्,अपकारः। ६.अपथ्यसेवनम् । ‘कृतापचारोऽपि परैरनाविष्कृतविक्रियः। असाध्यं कुरुते कोपं प्राप्ते काले गदो यथा’ माघः२.८४।
अपचारी	(पुं) (अपचारिन्) । अप+चर(गतौ)+घिनुण् । ‘संपृचा०चरापचरामुषाभ्याहनश्च’ ३.२.१४२। १. दुष्कर्मकरणशीलः। (स्त्री) अपचारिणी । अपचारिन्+ङीप् । ‘ऋन्नेभ्यो ङीप्’ ४.१.५ । २.व्यभिचारिणी । ‘पत्यौ भार्यापचारिणी’ मनुः।
अपचिकीर्षा	(स्त्री) अपकर्तुम् इच्छा । अप+डु कृञ्(करणे)+सन्+अः। ‘अ प्रत्ययात्’ ३.३.१०२। अपकारकरणापेक्षा । 
अपचिकीर्षुः	(वि) अपकर्तुम् इच्छुः । अप+डु कृञ्(करणे)+सन्+उः। ‘सनाशंसभिक्ष उः’ ३.२.१६८। अपकारकरणापेक्षी ।
अपचितः	(वि) अपचाय्यते आनन्देन पूज्यते । अप+ चायृ(पूजानिशामनयोः)+क्तः(कर्मणि) । ‘अपचितश्च’ ७.२.३०। निपा०। १.पूजितः,अर्चितः। ‘अपचायितार्चितापचितम्’ अमरः। २.अप+चिञ्(चयने)+क्तः(कर्मणि) । ‘निष्ठा’ ३.२.१०२। क्षीणः,कृशः। ‘अपचितमपि गात्रं व्यायतत्वादलक्ष्यम्’ शाकु०२.४। (न) अप+चायृ+णिच्(चिभावः)+क्तः(भावे) । ‘नपुंसके भावे क्तः’ ३.३.११४। ३.पूजा ।
अपचितिः	(स्त्री) अपचाय्यते । अप+चायृ(पूजानिशामनयोः)+क्तिन् । ‘स्त्रीयां क्तिन्’ ३.३.९४। १.व्ययः। २.पूजा । ‘आशंसितापचितिचारु पुरः सुराणाम्’ किरा०६.४६। ३.निष्कृतिः,प्रायश्चित्तम् । ४.क्षीणता,क्षयः। ५.नाशः,हानिः। ‘अपचितिर्व्यये हानौ पूजायां निष्कृतावपि’ हैमः। 
अपची	(स्त्री) अपकृष्टं पच्यते असौ । अप+पच+अच्(कर्मकर्तरि) । गण्डमालोपरि जातः रोगभेदः। ‘अनन्यवर्णैरपचीयमानं क्षयप्रकषादपचीं वदन्ति’ सुश्रुतः।
अपचीयमानः	(वि) अप+चिञ्(चयने)+शानच् । ‘लटः शतृशानचौ’ ३.२.१२४। क्षीयमाणः,नश्यमानः।
अपच्छत्रः	(वि) अपगतं छत्रं यस्मात् । छत्रहीनः।
अपच्छायः	 (पुं)अपगता छाया देहच्छाया कान्तिः वा यस्मात् । १.देवः। २.उपदेवः। (वि) ३.कान्तिहीनः,निष्प्रभः। ४.छायारहितः। ‘दीपखट्वापच्छायेव त्यज्यते निर्धनो जनः’ । 
अपजयः	(पुं) अप+जि(जये)+अच् । ‘एरच्’ ३.३.५६। पराजयः,पराभवः।
अपजरः	(पुं) अपगता जरा यस्मात् । १.निर्जरः,देवः। (वि) २.जराहीनः।
अपजातः	(वि) अप+जनि(प्रादुर्भावे)+क्तः। ‘निष्ठा’ ३.२.१०२। अयोग्यः पुत्रः। ‘मातृतुल्यगुणो जातस्त्वनुजातः पितुः समः। अतिजातोऽधिकस्तस्मादपजातोऽधमाधमः’ सुभा०। 
अपञ्चीकृतः	(वि) अपञ्चात्मकः पञ्चात्मकः कृतः पञ्चीकृतः। न पञ्चीकृतः। पञ्चात्मकताम् अनासादितः सूक्ष्मभूतः। ‘पञ्चप्राणमनोबुद्धिदशेन्द्रियसमन्वितम् । अपञ्चीकृतभूतोत्थसूक्ष्माङ्गं भोगसाधनम्’ वेदान्तप०।
अपटान्तरः	(वि) न पटेन वस्त्रेण तिरस्करिण्या अन्तरं व्यवधानम् अत्र । आसन्नः,संसक्तः,अव्यवहितः।
अपटिमा	(पु) (अपटिमन्) । अपटु+इमनिच् । ‘पृथ्वादिभ्य इमनिज्वा’ ५.१.१२२। अपटुता,असामर्थ्यम् ।
अपटी 	(स्त्री) अल्पः पटः पटी । न पटी । जवनिका,वस्त्रप्रावरणम्(पर्दा) । ‘अपटी काण्डपटः स्यात् प्रतिसीरा जवन्यपि’ हैमः।
अपटीकः	(वि) न पटी यस्य । १.प्रावरणपटशून्यः। २.अपगता टीका व्याख्याग्रन्थः यस्य । २.टीकाज्ञानशून्यः। ‘अपटीको जडो माघे भृशं जाड्येन ताड्यते’ उद्भटः।
अपटीक्षेपः	(पुं) अपट्याः काण्डपटस्य क्षेपः। प्रावरणपटक्षेपः। रङ्गमञ्चे पात्रेण काण्डपटं स्वयं क्षिप्त्वा सहसा प्रेवेशः।
अपटुः 	(वि) न पटुः। १.सामर्थ्यरहितः। २.दक्षतारहितः। ‘सा क्रान्ता जघनस्थलेन गुरुणा गन्तुं न शक्ता वयम् । दोषैरन्यजनाश्रयैरपटवो जाताः स्म इत्यद्भुतम्’ अमरुश०३४। ३.रोगी,व्याधितः। ‘विकृतो व्याधितोऽपटुः’ अमरः।
अपण्डितः	(वि) न पण्डितः। अज्ञानी,मूर्खः। ‘विभूषणं मौनमपण्डितानाम्’ नीतिश०७।
अपण्यः	(वि) न पण्यः विक्रेयः। स्मृत्यादिनिषिद्धविक्रयः पदार्थः। ते च कृष्णवस्त्ररङ्गरत्नगुडगन्धमधुरसोर्णाः।
अपतन्त्रकः	(पुं) अपगतं तन्त्रकं भिषजाम् अनधीनता यत्र । वातरोगभेदः। ‘अपतन्त्रकातुरं नापतर्पयेत्’ सुश्रुतः।
अपतर्पणम्	(न) अपगतं तर्पणम् । अप+तृप+ ल्युट्(भावे) । ‘ल्युट्च’ ३.३.११५। १.रोगादौ भोजनाभावः,लङ्घनम्,उपवासः। ‘लङ्घनं त्वपतर्पणम्’ हैमः। २.तृप्त्यभावः। (वि) अपगतं तर्पणं यस्य । ३.गतलोभः,तृप्तिशून्यः। ‘क्रियाभिश्चिकित्सेत् स्थूलमपतर्पणं युक्ताभिः’ सुश्रुतः।
अपतानकः	(पुं) अपक्रम्य अन्तरान्तरा तनुते । अप+तनु(विस्तारे)+ण्वुल्(कर्तरि) । ‘ण्वुल्तृचौ’ ३.१.१३३। वातरोगभेदः। ‘गर्भपातनिमित्तश्च न सिध्यत्यपतानकः’ सुश्रुतः। 
अपतिः	(स्त्री) नास्ति पतिः यस्याः । पतिरहिता ।
अपतिका	(स्त्री) नास्ति पतिः यस्याः। अपति+कप् । ‘शेषाद्विभाषा’ ५.४.१५४। पतिहीना ।
अपत्नी	(स्त्री) नास्ति पतिः यस्याः। अपति+नः+ङीप् । ‘विभाषा सपूर्वस्य’ ४.१.३४। ‘ऋन्नेभ्यो ङीप्’ ४.१.५। पतिरहिता ।
अपत्नीकः	(पुं) नास्ति सन्निकर्षे कर्मयोग्या मृत्या वा पत्नी यस्य । १.असन्निकृष्टपत्नीकः। ‘अपत्नीकस्याहवनीये तच्छ्रापिणः’ कात्या०२.५.१८। २.कर्मायोग्यपत्नीकः। ३.मृतपत्नीकः। ४.नास्ति पत्नी सहिता यस्य । पत्नीसाहित्यरहितः।
अपत्यदः	(वि) अपत्यं सन्ततिहेतुं गर्भं ददाति । सन्तानदायी मन्त्रादिः।
अपत्यदा	(स्त्री) अपत्यं सन्ततिहेतुं गर्भं सेवनेन ददाति । १.सेवनेन गर्भदायकः ओषधिविशेषः। २.गर्भोत्पत्तिहेतुः विद्यादिः। ३.गर्भदात्रीवृक्षः।
अपत्यपथः	(पु) अपत्यस्य पन्थाः। अपत्य+पथिन्+अः। ‘ऋक्पू०’ ५.४.७४। अपत्यनिःसारणद्वारम्,स्त्रीणां गुह्यस्थानभेदः,योनिः। ‘भगोऽपत्यपथो योनिः’ हैमः।
अपत्यम्	(न) न पतन्ति पितरः नरके अनेन । नञ्+पत्लृ(गतौ)+यक्(करणे) । ‘अघ्न्यादयश्च’ उ०४.११२। १.पुत्रदुहितृरूपं सन्तानम् । ‘अपत्यं पुत्रयोर्मतम्’ मेदिनी । ‘अपत्यैरिव नीवारभागदेयोचितैर्मृगैः’ रघुः१.५०। २.पौत्रादि । ‘अपत्यं पितुरेव स्यात्ततः प्राचामपीति च’ सि०कौ०१०९३। ‘अपत्यं पौत्रप्रभृति गोत्रम्’ पा०४.१.१६२।
अपत्यशत्रुः	(पु) अपत्यस्य शत्रुः। १.सर्पः। २.कर्कटः,कुलीरः(कोकडा) । (स्त्री) अपत्यं गर्भभेदनेन शत्रुः यस्याः। ३.कर्कटी । सा हि गर्भे अपत्यजनने गर्भस्फोटनात् म्रियते ।
अपत्रः	(पु) नास्ति पत्रं दलं पक्षः वा यस्य । १.अङ्कुरः। २.वंशकरीरम् । ३.गलितदलः वृक्षः। ४.गलितपक्षः विहगः।
अपत्रपः	(वि) अपगता त्रपा लज्जा यस्मात् । निर्लज्जः,लज्जाहीनः। ‘सापत्रपः कुलगुरुर्विहितस्त्वया नः’ धनञ्जयविजयः।
अपत्रपा	 (स्त्री) अप+त्रपूष्(लज्जायाम्)+अङ्(भावे) । ‘षिद्भिदादिभ्योऽङ्’ ३.३.१०४। १.लज्जा । ‘अपत्रपा तां निषिषेध तेन’ नैष०१४.२५। २.अन्यहेतुकलज्जा । ‘अपत्रपाविप्लुतचेतसो मे’ याद०१८.५५।
अपत्रपिष्णुः	(वि) अपत्रपते । अप+त्रपूष्(लज्जायाम्)+इष्णुच् । ‘अलंकृञ्०रुच्यपत्रप्०इष्णुच्’ ३.२.१३६। लज्जाशीलः। ‘लज्जाशीलोऽपत्रपिष्णुः’ अमरः। ‘लोलाक्षे सुरतगुरावपत्रपिष्णोः’ माघः८.४६।
अपत्रस्तः	(वि) अप+त्रसी(उद्वेगे)+क्तः(कर्तरि) । ‘निष्ठा’ ३.२.१०२। भीतः।
अपथम्	(न) न प्रशस्तः पन्थाः मार्गः। अपथिन्+अः। ‘पथो विभाषा’ ५.४.७२। निपा०। ‘अपथं नपुंसकम्’ २.४.३०। १.मार्गाभावः,अपन्थाः।‘अपन्थास्त्वपथं तुल्ये’ अमरः। २.कुमार्गः,असम्मार्गःअपकृष्टपथः। ‘घनाम्बुना राजपथे हि पिञ्छिले क्वचिद्बुधैरप्यपथेन गम्यते’नैष०९.३६। ३.साधुविगर्हितः मार्गः। ‘अपथे पदमर्पयति हि श्रुतवन्तोऽपि रजोनिमीलिताः’ रघुः१.७४। ४.योनिः।  
अपथः	(वि) नास्ति पन्थाः यस्य । १.मार्गरहितः, प्रशस्तमार्गशून्यः ग्रामादिः। (अ) पथः अभावः। अव्ययी०। २.विमार्गम्,मार्गाभावः। ‘अपथं वर्तते’ सि०कौ०९५७।
अपथ्यः	(वि) पथः अनपेतः पथ्यः। पथिन्+यत् । ‘धर्मपथ्यर्थन्यायादनपेतम्’ ४.४.९२। न पथ्ये वैद्यकोक्तभोजनादिनियमाय नीत्युक्ताचाराय वा हितः। १.पय्यभिन्नः,वैद्योक्तिम् उल्लङ्घ्य अनिष्टः भोजनादिः,अस्वाथ्यकरः। ‘अकार्यं कार्यसङ्काशमपथ्यं पथ्यसम्मितम्’ रामा०। २.अहितः,अहिताचारः। ‘सन्तापयन्ति कमपथ्यभुजं न रोगाः’ हितो०३.११७। 
अपदः	(पुं) नास्ति पदं पादः स्थानं सुप्तिङन्तात्मकं वा यस्य । १.पादरहितः जन्तुः। २.सर्पः। (वि) ३.पादरहितः। (न) न पदम् । ३.निन्द्यस्थानम्,अस्थानम् । ४.अनुचितं स्थानम् । ‘प्रेम पश्यति भयान्यपदेऽपि’ किरा० ९.६० ।  ५.सुबन्ततिङन्तभिन्नम् । ‘अपदं न प्रयुञ्जीत’ वृद्धाः। ६.अस्य विष्णोः पदम्, आकाशम् ।
अपदानम्	(न) अपदायति परिशुद्ध्यति अनेन । अप+दैप्(शोधने)+ल्युट्(करणे) । ‘करणा०’ ३.३.११७। १.परिशुद्धाचरणम् । २.पूर्वघटितं कर्म । ३.प्रशस्तं कर्म । ‘अपदानं कर्म वृत्तम्’ अमरः। ‘गणयत्यपदानसम्मितां भवतः सोऽपि न सत्क्रियामिमाम्’ शाकु०७.१। ४.पराक्रमः। ‘अपदानं पराक्रमः’ वैज०। ५. भावे ल्युट् । अपकृष्टं दानम् । निन्द्यदानम् । 
अपदान्तरः	(वि) नास्ति पदान्तरं व्यवधानं यत्र । १.व्यवधानरहितः। ‘अव्यवहितमपदान्तरमित्यपि’ अमरः। २.संयुक्तः। ३.सन्निहितः। (न) न पदान्तरम् । ४.अभिन्नपदम् । ५.सन्निकर्षः,सामीप्यम् ।
अपदार्थः	(पुं) न पदार्थः। १.वस्त्वभावः,सत्ताभावः। २.वाक्यस्थपदेषु अबोध्यः अर्थः,प्रत्येकपदवृत्त्यबोध्यः। ‘अपदार्थोऽपि वाक्यार्थः समुल्लसति’ काव्यप्र०२.७.१।
अपदिशम्	(न०अ) दिशोः मध्ये । अव्ययी०। अप+दिश्+टच् ।‘अव्ययीभावे०’ ५.४.१०७। १.दिक्कोणः,आग्नेयादिविदिक् । ‘क्लीबाव्ययं त्वपदिशं दिशोर्मध्ये विदिक् स्त्रियाम्’ अमरः।
अपदिष्टः	(वि) अप+दिश(अतिसर्जने)+क्तः। ‘निष्ठा’ ३.२.१०२। उक्तः,कथितः। ‘कालात्ययापदिष्टश्च हेत्वाभासाश्च पञ्चधा’ कारिका०२.७१।
अपदेशः	(पुं) अपदिश्यते । अप+दिश(अतिसर्जने)+घञ् । ‘भावे’ ३.३.१८। १.वचनम्,उपदेशः। ‘नैष न्यायो यद्दातुरपदेशः’ दशकु०६०। २.स्थानम्,पदम् । ३.लक्ष्यम्,गम्यम् । ४.निमित्तम् । ५.व्याजः,स्वरूपाच्छादनम् । ‘रक्षापदेशान्मुनिहोमधेनोः वन्यान्विनेष्यन्निव दुष्टसत्वान्’ रघुः२.८। ‘अपदेशः पदे लक्ष्यनिमित्तव्याजयोरपि’ नानार्थर०। ६.वेषः। ‘विकटदुष्टश्वापदापदेशकालगोचरं गता मदयन्तिका’ मालती०८। ७.छलम्,कपटम् । ८.हेतुः,कारणम् । ‘अपदेशस्तु कारणे’ हैमः। ९.उपदेशः। ‘दीक्षाया अपदेशात्’ कात्या०२.२.१२२। १०.अपकृष्टः देशः। निकृष्टदेशः। ११.अनुचितस्थानम् ।
अपद्रव्यम्	(न) अपकृष्टं द्रव्यम् । निकृष्टं द्रव्यम् ।‘अदूषणानां द्रव्याणाम्’ मनुः। ‘अपद्रव्यप्रदानेन दूषणे’ कुल्लूकः।
अपद्वारम्	(न) अपकृष्टं द्वारम् । अप्रशस्तद्वारम् । ‘निर्यियासुरपद्वारैः’ सुश्रुतः।
अपधूमः	(वि) अपगतः धूमः यस्मात् । धूमरहितः।
अपध्यानम्	(न) अपकृष्टं ध्यानम् । १.अनिष्टचिन्तनम् । २.वैपरीत्यचिन्तनम् ।
अपध्वंसः	(पुं) अप+ध्वंसु(अवस्रंसने)+घञ् । ‘भावे’ ३.३.१८। १.अवनतिः। २.नाशः,उचितरूपात् प्रच्यवः।‘पथामपध्वंसेनैत्विन्द्रः’ अथर्वा १.३.५। ३.धिक्कारः।
अपध्वंसजः	(स्त्रीपुं) अपध्वंस्यते अनेन । अपध्वंसः वर्णानां भिन्नरूपतासम्पादकः सङ्करः। अपध्वंसात् जातः। अपध्वंस+जनी(प्रादुर्भावे)+डः। ‘पञ्चम्यामजातौ’ ३.२.९८। भिन्नवर्णसङ्गमजातः करणादिः सङ्कीर्णवर्णः। ‘शूद्राणां तु सधर्माणः सर्वेऽपध्वंसजाः स्मृताः’ मनुः१०.४१।
अपध्वंसी	(वि) (अपध्वंसिन्) । अपध्वंसयितुं शीलम् अस्य । अप+ध्वंसु(अवस्रंसने)+णिच्+णिनिः। ‘सुप्यजातौ णिनिः०’ ३.२.७८। १.नाशकः। ‘सर्वैनसामपध्वंसि जप्यं त्रिष्वघमर्षणम्’ अमरः२.७.४७। २.तिरस्कारकः।
अपध्वस्तः	(वि) अप+ध्वंसु(अवस्रंसने)+क्तः। ‘निष्ठा’ ३.२.१०२। १.धिक्कृतः। २.निन्दितः। ३.त्यक्तः। ४.चूर्णितः। ‘अपध्वस्तः परित्यक्ते निन्दितेऽप्यवचूर्णिते’ मेदिनी ।
अपध्वान्तः	(वि) अपगतं ध्वान्तम् अन्धकारः यस्मात् । १.अन्धकारशून्यः। (न) अपकृष्टं ध्वान्तं ध्वनितम् । २. भिन्नकांस्यस्वरसमः शब्दः। ‘वृहस्पतेरपध्वान्तम्’ छा०उप०।
अपनयः	(पुं) अप+णीञ्(प्रापणे)+अच् । ‘एरच्’ ३.३.५६। १.दूरीकरणम् । २.स्थानान्तरनयनम् । ३.अपकृष्टः नयः। दुराचारः, दुष्टनीतिः। ४. निन्दितनीतिः। ५.अपकारः। ‘ततः सपत्नापनयस्मरणानुशयस्फुरा’ माघः२.१४।
अपनयनः	(वि) अपगतं नयनं यस्य । नेत्रहीनः।
अपनयनम्	(न) अप+ णीञ्(प्रापणे)+ल्युट् । ‘ल्युट्च’ ३.३.११५। १.स्थानान्तरनयनम् । २.परिहरणम् । ‘नातिश्रमापनयनाय न च श्रमाय’ शाकु०५.६। ३.खण्डनम् । ४.व्यवकलनम् । ५.करणे ल्युट् । अपकारसाधनम् ।
अपनसः	(वि) अपगाता नासिका यस्य । नासिका+अच्+नसादेशः। ‘उपसर्गाच्च’ ५.४.११९। नासिकारहितः। ‘असिं कौक्षेयमुद्यम्य चकारापनसं मुखम्’ भट्टिः४.३१।
अपनीतः	(वि) अप+णीञ्(प्रापणे)+क्तः। ‘निष्ठा’ ३.२.१०२ । १.दूरीकृतः,स्थानान्तरं नीतः। ‘गोचरं गतयोर्भ्रात्रोरपनीता त्वयाधम’ रामा०। २.अपसारितः। ३.विरुद्धः,असङ्गतः। ‘तत्त्वधर्मापनीतस्य दृश्यते कर्मणः फलम्’ रामा०। ४.खण्डितः। ५.अपहृतः। ६.विनीतः।
अपनुत्तिः	(स्त्री) अप+णुद(प्रेरणे)+क्तिन् । ‘स्त्रियां क्तिन्’ ३.३.९४। १.दूरीकरणम् । २.निवारणम् । ‘पापानामपनुत्तये’ मनुः११.२१५।
अपनोदः	(पुं) अप+णुद(प्रेरणे)+घञ् । ‘भावे’ ३.३.१८। १.निवारणम् । ‘ब्रह्महत्यापनोदाय मितभुङ् नियतेन्द्रियः’ मनुः११.७६। २.अपसारणम् । ३.खण्डनम् ।
अपनोदनम्	(न) अप+णुद(प्रेरणे)+ल्युट् । ‘ल्युट् च’ ३.३.११५ । १.निवारणम्,परिहरणम् । ‘एनसां स्थूलसूक्ष्माणां चिकीर्षन्ननोदनम्’मनुः११.२५२। (वि) अप+णुद+ल्युः(कर्तरि) । ‘नन्दिग्रहि०’ ३.१.१३४। २.निवारकः,दूरीकारकः। ‘वराको नाम कृच्छ्रोऽयं सर्वपापनोदनः’ मनुः११.२१५।
अपन्थाः	(पुं) (अपथिन्) । न पन्थाः। ‘पथो विभाषा’ ५.४.७२। अप्रत्ययस्य अभावे रूपम् । १.कुमार्गः। २.पथः अभावः। मार्गाभावः। ‘अपन्थास्त्वपथं तुल्ये’ अमरः।
अपपाठः	(पुं) अपकृष्टः पाठः। अनुचितपाठः। ‘द्वादशापपाठाः अस्य जाताः’ सि०कौ० ।
अपपात्रः	(वि) अपकृष्टं पात्रं भोजनपात्रं यस्य । चण्डालादिः। ‘चण्डालश्वपचानां तु बहिर्ग्रामात् प्रतिश्रयः। अपपात्राश्च कर्तव्याः’ मनुः१०.५१।
अपपात्रितः	(वि) अपपात्रः चण्डालादिः कृतः । अपपात्र+णिच्(करोत्यर्थे)+क्तः। उत्कटदोषैः ज्ञातिभिः भिन्नोदकीकृतः। ‘अपपात्रितस्य रिक्थपिण्डोदकानि निवर्तन्ते’  शुद्धितत्त्वम् ।
अपपानम्	(न) अपकृष्टं पानम् । अपेयम्,अनुचितं पेयम् ।
अपप्रदानम्	(न)  अपकृष्टं प्रदानम् । उत्कोचः।
अपभयः	(वि) अपगतं भयं यस्य । भीतिरहितः। ‘ततः प्रहस्यापभयः पुरन्दरं पुनर्बभाषे तुरगस्य रक्षिता’ रघुः३.५१। 
अपभर्ता	(पु) अपकृष्टः भर्ता । निकृष्टपतिः।
अपभाषणम्	(न) अपकृष्टं भाषणम् । १.निन्दनम्,दूषणम् । २.मानभञ्जनम् ।
अपभीः	(वि) आपगता भीः अस्य । भयशून्यः।
अपभीतिः	(वि) अपगता भीतिः अस्य । भयरहितः।
अपभूतिः	(स्त्री) अपकृष्टा भूतिः। निकृष्टैश्वर्यम् ।
अपभ्रंशः	(पुं) अप+भ्रंशु(अधःपतने)+घञ् । ‘भावे’ ३.३.१८। १.अधःपतनम्,अधोगतिः। ‘अत्यारूढिर्भवति महतामप्यपभ्रंशनिष्ठा’ शाकु०४.२। २.भाषाभेदः। ३.अपभ्रंशति स्वभावात् प्रच्यवते । अप+भृंश+अच्(कर्तरि) । साधुशब्दस्य शक्तिवैफल्यप्रयुक्तान्यथोच्चारणयुक्तः अपशब्दः। ‘त एव शक्तिवैफल्यप्रमादालसतादिभिः। अन्यथोच्चारिताः शब्दाअपशब्दा इतीरिताः’  हरिः।‘अपभ्रंशस्तु पतने भाषाभेदापशब्दयोः’ मेदिनी । ४.अशुद्धभाषा । ‘शास्त्रेषु संस्कृतादन्यदपभ्रंशतयोदितम्’ काव्याद०।
अपभ्रष्टः	(वि) अप्+भ्रंशु(अधःपतने)+क्तः। १.अधःपतितः। २.अशुद्धः भाषादिः।
अपमः	(पुं) अपकृष्टं मीयते । अप+मा+कः(घञर्थे) । १.अपकृष्टतया ज्ञातः। ‘भगोऽनाशोश्चिदविताऽपमस्य चित्’ ऋक् १०.३९.३। २.अपकृष्य भूगोलात् उपरि मीयते । सूर्यादिगत्यर्थतिर्यग्गोलरेखा क्रान्तिः। ‘विक्षेपवृत्तावधिस्तिर्यगेवं स्फुटेनाङ्किवृत्तखेटान्तरालेऽपमः’ सि०शि०गोल०१६। 
अपमज्या	(स्त्री) अपमस्य धनुराकृतिक्षेत्रस्य ज्या इव । क्रान्तिवृत्ताख्यजीवा ।
अपमण्डलम्	(न) अपक्रान्तं मण्डलात् भूमण्डलात् । क्रान्तिवृत्तम् -सि०शि०। ‘ग्रहस्य गोले कथितापमण्डलम्’ प्रमिता०।
अपमर्दः	(पुं) अप+मृद(क्षोदे)+घञ् । विमर्दनम् । ‘हयहस्तिकरीषाभ्यामपमर्दः कृतो महान्’ रामा०।
अपमर्शः	(पुं) अप+मृश+घञ् । स्पर्शनम् ।
अपमानः	(पुं) अप+मान(पूजायाम्)+घञ् । ‘भावे’ ३.३.१८। अनादरः। ‘मानापमानयोस्तुल्यस्तुल्यो मित्रारिपक्षयोः’ गीता १४.२५। (न) २.तिरस्कारः। ‘अपमानं परिभवस्तिरस्कारः’ शब्दर०। ‘लभ्यते बुद्ध्यवज्ञानमपमानं च पुष्कलम्’ पञ्च०१.६३।
अपमानितः	(वि) अप+मान(पूजायाम्)+क्तः। ‘निष्ठा’ ३.२.१०२। कृतापमानः,अनादृतः। 
अपमार्गः	(पुं) अपकृष्टः मार्गः। कुत्सितवर्त्म,दुर्मार्गः।
अपमार्जनम्	(न) अप+मृजूष्(शुद्धौ)+णिच्+ल्युट् । ‘ल्युट् च’ ३.३.११५। १.शोधनं, क्षालनम् । ‘कांस्यापमार्जनमसीमधुरं सैन्धवं मतम्’ सुश्रुतः। २.अधस्तात् मार्जनम् । ‘अपमार्जनप्रोक्षिताभ्यामपमृष्टः’ कात्या०९.१०.४। 
अपमितः	(वि) अप+मेङ्(प्रणिदाने)+क्तः। ‘निष्ठा’ ३.२.१०२। अनादृतः।
अपमित्यकम्	(न) अपमित्य अपमानं स्वीकृत्य गृह्यते । अप+मेङ्(प्रणिदाने)+ल्यप्+इत्+कन् । ‘समासेऽनञ्पूर्वे क्त्वो ल्यप्’ ७.१.३७। ‘मयतेरिदन्यतरस्याम्’ ६.४.७०। ऋणम् । हला०।
अपमुखः	(वि) अपगतं पराभूतं मुखं यस्य । १.परावृत्तवदनवान् । (न) अपगतं मुखम् । २.परावृत्तवदनम् ।
अपमूर्धा	(वि) अपगतः मूर्धा शिरः यस्य । शिरोरहितः,कबन्धः।
अपमृत्युः	(पुं) अपकृष्टः दुष्टहेतुजन्यत्वेन मृत्युः मरणम्। १.अपघातमरणम्,दुष्टहेतुजन्यं विषोद्बन्धनादिकं मरणम् । ‘अपमृत्युभयं नास्ति मृतो मोक्षमवाप्नुयात्’ देवीमा०।
अपमृषितः	(वि) अप+मृष(तितिक्षायाम्)+क्तः। ‘निष्ठा’ ३.२.१०२। (न) १.अतितिक्षितः,असोढः,असह्यः। ‘विहितं मयाद्य सदसीदमपमृषितमच्युतार्चनम्’ माघः१५.४६। २.अस्पष्टं वचनम् । ‘अपमृषितं वाक्यमविस्पष्टमित्यर्थः’ सि०कौ०।
अपयशः	(न) (अपयशस्) । अपकृष्टं यशः। १.अपकीर्तिः। ‘अपयशो यद्यस्ति किं मृत्युना’ नीतिश०४४। (वि) अपगतं यशः यस्य । २.कीर्तिशून्यः। 
अपयशस्करः	(वि) न यशस्करः। अकीर्तिहेतुः । 
अपयानम्	(न) अप+या(प्रापणे)+ल्युट् । ‘ल्युट् च’ ३.३.११५। अपक्रम्य पलायनम् । ‘अपयानेऽपि न भवान् समर्थो लघुविक्रमः’ रामा०।
अपरः	(पु) अपराति । अप+रा(दाने)+कः। ‘आतश्चोपसर्गे ३.१.१३६। १.गजस्य पश्चात् पादः। ‘अपरः पश्चिमः पादः’ वैज०। ‘बद्धापराणि परितो निगडान्यलावीत्’ माघः५.४८। २.कृष्णपक्षः। ‘पक्षौ पूर्वापरौ शुक्लकृष्णौ’’ अमरः। ‘यथा चैवापरः पक्षः पूर्वपक्षाद् विशिष्यते’ मनुः३.२७८। ३.भाद्रपदकृष्णपक्षः,पितृपक्षः। ४.प्रतिपक्षः। (न) ५.अग्रिमकार्यम् । ६. (वि) नास्ति परः यस्मात् । ७.उत्तमः । ‘स्त्रीरत्नसृष्टिरपरा प्रतिभाति सा  मे’ शाकु०२.९। ८.न परः। निकृष्टः। ‘अपरेयमितस्त्वन्यां प्रकृतिं विद्धि मे पराम्’ गीता ७.५। ९.भिन्नः,अन्यः। ‘अन्ये कृतयुगे धर्मास्त्रेतायां द्वापरेऽपरे’ मनुः१.८५। १०.अनन्तरः। ‘अपरं भवतो जन्म परं जन्म विवस्वतः’ गीता ४.४। ११.अल्पदेशवृत्तिः। ‘सामान्यं द्विविधं प्रोक्तं परं चापरमेव च । व्यापकत्वात् परापि स्यात् व्याव्यत्वादपरापि च’ कारिका०१.८.९। १२.पश्चिमभागः। ‘पूर्वापरौ तोयनिधीवगाह्य स्थितः’ कुमा०१.१। १३.शत्रुः। ‘तमा समुद्रादपरे परे नृपाः’ माघः। (स्त्री) अपरा ।  १४.पश्चिमसन्ध्या । ‘पूर्वां सन्ध्यां जपन् तिष्ठेत् स्वकाले चापरां चिरम्’ मनुः। १५.गर्भाशयः,जरायुः। १६.ऋग्वेदादिविद्या । ‘तत्रापरा ऋग्वेदो यजुर्वेदः सामवेदोऽथर्ववेदः शिक्षा कल्पो व्याकरणं निरुक्तं छन्दो ज्योतिषमिति’ श्रुतिः। १७.पश्चिमदिक् ।  ‘प्रतीची तु पश्चिमा । अपरा’ हैमः। ‘प्रतीची तु पश्चिमा । अपरा’ हैमः। ‘पयसि प्रपित्सुरपराम्बुनिधेः’ माघः९.१।  <br><br> (अ) १८.अन्यत्,पुनः। १९.अर्वाचीनम् । ‘अपरं गजपश्चार्धे स्याज्जरायौ तु योषिति । इतरस्मिन्नपि तथाऽर्वाचीनेऽप्यलिङ्गकम्’ मेदिनी ।
अपरक्तः	(वि) अप+रञ्ज(रागे)+क्तः। ‘निष्ठा’ ५.२.१०२ । १.विरक्तः। २.अनुरागशून्यः। ‘नियुक्ताश्च मया स्वपक्षपरपक्षयोरनुरक्तापरक्तजिज्ञासया’ मुद्रा०१.१५.६। ३.रक्तवर्णहीनः। अपगतः रक्तः रक्तवर्णः यस्मात् । ४.रुधिरहितः।
अपरता	(स्त्री) अपरस्य भावः। अपर+तल् । भिन्नता, विपर्ययः।
अपरतिः	(स्त्री) अप+रमु(क्रीडायाम्)+क्तिन्(भावे) । ‘स्त्रियां क्तिन्’ ३.३.९४। १.असन्तोषः। २.निवृत्तिः, विरतिः। ‘अपरत्यारत्यपरतिविरतयः’ वैज०। (वि) अपगता रतिः यस्य । ३.प्रीतिरहितः। ४.अपकृष्टा रतिः यस्य । कुत्सितप्रीतियुक्तः। 
अपरत्र	(अ) अपर+त्रल् । ‘सप्तम्यास्त्रल्’ ५.३.१०। १.अन्यस्मिन् काले । २.अन्यस्मिन् देशे ।
अपरत्वम्	(न) अपरस्य भावः। अपर+त्वल् । अपरभावः,रूपादिषु चतुर्विंशतिगुणेषु गुणभेदः -न्या०। ‘रूपं रसः स्पर्शगन्धौ परत्वमपरत्वकम्’ कारिका०७.८६।  
अपरथा	(अ) अपर+थाल् । ‘प्रकारवचने थाल्’ ५.३.२३। प्रकारान्तरेण,अन्यप्रकारेण । ‘अपरथापरथावयवायुधः’ माघः६.४१।
अपरदक्षिणम्	(अ) अपरस्याः दक्षिणस्याश्च अन्तरालं दिक् । ‘तिश्ठद्गुप्रभृतीनि च’ २.१.१७। निपा०। पश्चिमदक्षिणयोः अन्तरालं नैऋतदिक्कोणः।
अपरपक्षः	(पुं) अपरः शेषः पक्षः। १.मासस्य द्वितीयार्धम्,कृष्णपक्षः। स तु पितृपक्षः। ‘पूर्वः पक्षो देवानामपरः पक्षः पितॄणाम्’ श्रुतिः। ‘पक्षौ पूर्वापरौ शुक्लकृष्णौ’ अमरः। २.भाद्रपदकृष्णपक्षः। ३.प्रतिपक्षः।
अपररात्रः	(पुं) अपरं रात्रेः। ‘अहः सर्वैकदेशसंख्यातपुण्याश्च रात्रेः’ ५.४.८७। रात्रिशेषः, रात्रेः उत्तरार्धः,उच्चन्द्रः। ‘उच्चन्द्रापररात्रौ द्वौ’ त्रिका०। ‘अपररात्रे सायंदोहम्’ कात्या० ७.४.३०।   
अपरवः	(पु)अपकृष्टः रवः। १.अकीर्तिः,अपयशः। २.कठोरध्वनिः,अश्लीलशब्दः।
अपरस्परः	(वि) अपरे च परे च (सातत्येन गच्छन्ति) । अपर+सुट्+प । ‘अपरस्परः क्रियासातत्ये’ ६.१.१४४। १.क्रियासातत्यम्,कर्मनिरन्तरता ।‘अपरस्पराः सार्था गच्छन्ति । सततमविच्छेदेन गच्छन्तीत्यर्थः’ सि०कौ०१०५०। १कर्म क्रिया तत्सातत्ये गम्ये स्युरपरस्पराः’ अमरः। २.न परस्परः। अन्योन्यभिन्नः। (क्रि०वि) ३.सततम्,अनवरतम् । अपरस्परं गच्छन्ति । 
अपरलोकः	(पुं) अपरः अन्यः लोकः। स्वर्गः।
अपरहैमनः।	(पुं) अपरहेमन्ते भवः। अपरहेमन्त+अण्(भवार्थे),तलोपः उत्तरपदवृद्धिः। हेमन्तशेषभवः।
अपरा	(स्त्री)  न पूर्यते अस्मात् । न+पॄ+अप्(अपादाने) । १.गर्भाशयः,जरायुः। ‘अपरं गजपश्चार्धे स्याज्जरायौ तु योषिति’ मेदिनी । २.पश्चिमसन्ध्या । ‘पूर्वां सन्ध्यां जपन् तिष्ठेत् स्वकाले चापरां चिरम्’ मनुः। ३.ऋग्वेदादिविद्या । ‘तत्रापरा ऋग्वेदो यजुर्वेदः सामवेदोऽथर्ववेदः शिक्षा कल्पो व्याकरणं निरुक्तं छन्दो ज्योतिषमिति’ श्रुतिः। ४.पश्चिमदिक् । ‘प्रतीची तु पश्चिमा । अपरा’ हैमः। ‘पयसि प्रपित्सुरपराम्बुनिधेः’ माघः९.१। 
अपरागः	(पुं) अप+रञ्ज(रागे)+घञ् । ‘भावे’ ३.३.१८। १.अननुरागः,अप्रीतिः,द्वेषः। ‘अपरागसमीरणेरितः क्रमशीर्णाकुलमूलसन्ततिः’ किरा०२.५०। (वि) अपगतः रागः यस्य । २.रङ्गहीनः। 
अपराङ्गम्	(न) अपरस्य रसादेः अङ्गम् । गुणीभूतव्यङ्ग्यकाव्यभेदः। ‘तत्र स्यादपराङ्गं काक्वाक्षिप्तं च’ सा०द०४.१३। ‘अयं स रसनोत्कर्षी पीनस्तनविमर्दनः। नाभ्यूरुजघनस्पर्शी नीवीविस्रंसनः करः’ अत्र शृङ्गारः अपरस्य करुणस्य अङ्गम् ।
अपराङ्मुखः 	(वि) न पराङ्मुखः। अविमुखः,अनिवृत्तः,सम्मूखीभूतः। ‘आहवेषु मिथोऽन्योन्यं जिघांसन्तो महीक्षितः। युध्यमानाः परं शक्त्या स्वर्गं यान्त्यपराङ्मुखाः’ मनुः७.८९। (स्त्री) अपराङ्‌मुखी ।
अपराजितः	  (पुं) १.अजः,विष्णुः। ‘अपराजितः सर्वसहः’ वि०स०। २.शिवः। ३.ऋषिभेदः। ४.विषजन्तुः। (वि) न पराजितः। ४.न पराभूतः,अनिर्जितः,अजितः। ‘अपराजित ईशाजेष्ट्यन्तरे नाऽजिते त्रिषु’ मेदिनी । 
अपराजिता	(स्त्री) न पराजिता । १.दुर्गादेवी । ‘नवमीशेषयुक्तायां दशम्यामपराजिता । ददाति विजयं देवी पूजिता जयवर्धिनी’ स्कान्द०। २.जयन्तीवृक्षः। ३.दूर्वा,श्वेतः। ‘अपराजिता तु दुर्गाश्वेतावपि जयन्तिका’ हैमः। ४.विष्णुक्रान्ता । ५.शेफालिका । ६.शमीभेदः। ७.शङ्खिनी । ८.हपुषा । ९.सत्यलोकस्य प्रधानं नगरम् । ‘ब्रह्मलोकः सत्यलोकस्तत्र पुर्यपराजिता’ वैज०। १०.ऐशानी दिक् । ‘अपराजितां वास्थाय व्रजेद्दिशमजिह्मगः’ मनुः६.३१। ११.चतुर्दशाक्षरपादकं छन्दः। ‘ननरसलगैः स्वरैरपराजिता’ वृत्तर०। १२.दुर्गादेवी । ‘अपर्णा चापराजिता’ दुर्गास्तो०।
अपराद्धः	(वि) अप+राध(संसिद्धौ)+क्तः(कर्मणि) । ‘गत्यर्थाकर्मक०’ ३.४.७२। १.अपराधी । ‘कृतवत्यसि नावधीरणामपराद्धेऽपि यदा चिरं मयि’ रघुः८.४८। २.स्खलितः,लक्ष्यतः च्युतः। ‘अपराद्धेषुस्तु लक्ष्यतः। च्युतेषुः’ हैमः। ‘निमित्तादपराद्धेषोर्धानुष्कस्येव वल्गितम्’ माघः२.२७। (न) अप+राध(संसिद्धौ)+क्तः(भावे) । ‘नपुंसके भावे क्तः’ ३.३.११४। ३.अपराधः। ‘न तु ग्रीष्मस्यैवं सुभगमपराद्धं युवतिषु’ शाकु०३.९।
अपराद्धपृषत्कः	(वि) अपराद्धः लक्ष्यात् च्युतः पृषत्कः बाणः यस्य । लक्ष्यच्युतबाणः,लक्ष्यच्युतसायकः। ‘अपराद्धपृषत्कोऽसौ लक्ष्यात् यच्च्युतसायकः’ अमरः।
अपराद्धेषुः	(वि) अपराद्धः च्युतः इषुः बाणः यस्य । लक्ष्यच्युतबाणः,लक्ष्यात् च्युतेषुः। ‘अपराद्धेषुस्तु लक्ष्यतः। च्युतेषुः’ हैमः। ‘निमित्तादपराद्धेषोः’ माघः२.२७।
अपराधः	(पुं) अप+राध(संसिद्धौ)+घञ् । ‘भावे’ ३.३.१८। १.आगः,दण्डयोग्यकर्मकरणम्,अकृत्यम् । ‘आगोऽपराधो मन्तुश्च’ अमरः। ‘कमपराधलवं मयि पश्यसि’ विक्रमो०४.५५।
अपराधी	(वि) (अपराधिन्) । अप+राध(संसिद्धौ)+इनिः। ‘अत इनि०’ ५.२.११५। दोषी,अकृत्यकारी,अपराधकारकः। (स्त्री) अपराधिनी । अपराधिन्+ङीप् । ‘ऋन्नेभ्यो ङीप्’ ४.१.५।
अपरान्तः	(पुं) अपरस्याः पश्चिमायाः अन्तः सीमाभूतः देशः। १.देशभेदः,पश्चिमसीमाप्रदेशः। २.पाश्चात्यः। ३.पश्चिमदेशनृपः। ‘अपरान्तमहीपालव्याजेन रघवे करम्’ रघुः४.५८। ४.मृत्युः। ‘अपरान्तकाले ऋषयः शुद्धसत्वाः’ श्रुतिः। 
अपरार्धम्	(न) न परार्धम् । परार्धभिनम् ।
अपरावर्ती	(वि) (अपरावर्तिन्) । न परावर्तते । न+परा+वृतु(वर्तने)+णिनिः। अपराङ्मुखः,कार्यसमाप्तिम् अकृत्वा अनिवर्ती ।
अपराह्णः	(पुं)  अह्णः अपरम् । एकदेशिसमासः। ‘पूर्वापरा००मेकदेशि०’ २.२.१। १.दिनस्य उत्तरार्धम् । ‘अपराह्णशीतलतरेण शनैः’ माघः९.४। पञ्चधा विभक्तदिवसस्य चतुर्थः भागः। । प्रातः सङ्गममध्याह्नाऽपराह्णसायाह्नाः दिवसस्य  पञ्च भागाः।
अपराह्णतनः	(वि) अपराह्णः सोढः अस्य । अपराह्ण+ट्युः। ‘तदस्य सोढम्’ ४.३.५२। १.अपराह्णसहिष्णुः। २.अपराह्णे भवः जातः वा । ‘पुर्वाह्णापराह्णाभ्याम्’ ४.३.२४। २.अपराह्णभवः। ३.अपराह्णजातः।
अपराह्णेतनः	(वि) अपराह्णे भवः। अपराह्ण+ट्युः तुट् च,सप्तम्याः अलुक् । ‘घकालतनेषु कालनाम्नः’ ६.३.१७। १.अपराह्णभवः। २.अपराह्णजातः।
अपरिकलितः	(वि) न परिकलितः। १.अज्ञातः। २.अदृष्टः। ३.अश्रुतः। ४.अनालोचितः। ‘अपरिकलितपूर्वं कश्चमत्कारकारी’ ललितमाधवः।
अपरिक्रमः	(पुं) न परितः क्रमः क्रमणम् । १.परितः क्रमणाभावः,समन्तात् असञ्चारः। (वि) नास्ति परिक्रमः उद्योगः यस्य । २.अनुद्युक्तः। ‘जानन्नपि च किं कुर्यादशक्तश्चापरिक्रमः’ स्मृतिः। ३.समन्तात् असञ्चारी । ४.न परिगतः क्रमम् । क्रमापरिगतः, अपरिपटीकः।
अपरिगतः	(वि) १.अज्ञातः। २.अप्राप्तः।
अपरिग्रहः	(पुं) न परिग्रहः। १.असङ्ग्रहः,अस्वीकारः। २.अष्टाङ्गयोगे यमविशेषः। ‘अहिंसा सत्यास्तेयब्रह्मचर्यापरिग्रहाः यमाः’ पा०योगसू०२.३०। (वि) नास्ति देहयात्रानिर्वाहककन्थाकौपीनाङ्गवस्त्रादिव्यतिरिक्तः परिग्रहः सङ्ग्रहः यस्य । ३.यतिः,संन्यासी,परिव्राजकः। ‘निराशीरपरिग्रहः’ गीता ६.१०। ४.पत्नीरहितः। 
अपरिचितः	(वि) न परिचितः। १.पूर्वम् अज्ञातः। २.अननुशीलितः।
अपरिच्छदः	(वि) न परिच्छदः यस्य । अप्रशस्त्ये न०ब०। अपकृष्टवस्त्राद्युपकरणयुक्तः दरिद्रः।
अपरिच्छन्नः	(वि) न परिच्छन्नः परिष्कृतः। अपरिष्कृतः, मार्जनशुद्ध्यादिरहितः।
अपरिच्छिन्नः	(वि) न परिच्छिन्नः। १.इयत्तारहितः,सीमारहितः। २.इयत्तारहितं निःसीम कूटस्थं चैतन्यात्मकं ब्रह्म । ३.अविच्छिन्नः। ४.अपरिशीलितः। (न) अपकृष्टवस्त्राद्युपकरणयुक्तः।
अपरिच्छेदः	(पुं) न परिच्छेदः। १.इयत्ताभावः। २.तारतम्यज्ञानाभावः। ३.पुरःसरणम्,पुरोगमनम् । ४.अनिश्चयः। (वि) न परिच्छेदः यस्य । ५.इयत्ताशून्यः,अमितः।
अपरिणतः	(वि) न परिणतः। १.अपरिपक्वः। २.अनिष्णातः,परिश्रमरहितः। ३.रूपान्तरम् अप्राप्तः। 
अपरिणयः	(पुं) न परिणयः विवाहः। विवाहाभावः।
अपरिणीतः	(स्त्रीपुं) न परिणीतः। अविवाहितः,विवाहसंस्कारहीनः।
अपरितोषः	(पुं) न परितोषः। १.असन्तोषः। २.अतृप्तिः।
अपरिपक्वः	(वि) १.परिपाकरहितः,अपक्वः,किञ्चित्पक्वः। २.रूपान्तररहितः। ३.अविमर्शशीलः,अनिष्णातः। ४.विक्लत्तिप्राप्तिशून्यः आमः तण्डुलफलादिः।
अपरिमाणम्	(न) न परिमाणम् । १.परिमाणाभावः,इयत्ताराहित्यम् । (वि) नास्ति परिमाणं यस्य । २.परिमाणरहितः,इयत्ताशून्यः।
अपरिमितः	(वि)न परिमितः। इयत्ताशून्यः,अपारः।
अपरिमेयः	(वि) न परिमातुं शक्यः अर्हः वा । १.परिमातुम् अनर्हः। २.इयत्ताशून्यः। ‘अथ कदाचिदपरिमेयमायाभयानकयुद्ध०वृन्दारकानीकपरिवार्यमाणरथः पङ्क्तिरथः’ चम्पूरा०१.३४.१।
अपरिम्लानः	(पुं) न पारिम्लायति । १.रक्ताम्लानवृक्षः,महासहावृक्षः(आयला) । (वि) २.म्लानिवर्जितः,अशुष्कः। ३.निर्मलः,नूतनः।
अपरिविष्टः	(वि) १.वेष्टनशून्यः,अव्याप्तः। ‘अर्जयन्त्या अपरिविष्टमास्यम्’ ऋक् २.१३.८। २.परिवेषणशून्यः, भोजनपरिवेषणार्थम् अनुपढौकितः।
अपरिवृतः	(वि) १.परितः वेष्टनरहितः अनावृतः क्षेत्रादिः। ‘तत्रापरिवृतं धान्यं विहिंस्युः पशवो यदि । न तत्र प्रणयेद्दण्डम्’ मनुः८.२३८। २.अनाच्छादितः। ३.असंस्पृष्टः। ‘महोभिरपरीवृतो वसति प्रचेताः’ ऋक् २.१०.३। वेदे दीर्घः।
अपरिशेषः	(पु) न परिशेषः। १.परिशेषाभावः,इयत्ताराहित्यम् । (वि) न परिशेषः यस्य । २.इयत्ताशून्यः।
अपरिष्कारः	(पुं) न परिष्कारः। १.मार्जनादिशोधनसंस्काराभावः,अनिर्मलत्वम् । २.अनलङ्कारः। (वि) न परिष्कारः यस्य । ३.मार्जनादिशोधनसंस्काररहितः,अनिर्मलः। ४.अलङ्काररहितः।
अपरिष्कृतः	(वि) न परिष्कृतः। १.अमार्जितः। २.अनलङ्कृतः।
अपरिहरणीयः	(वि) न परिहर्तुं शक्यः अर्हः वा । न+परि+हृञ्(हरणे)+अनीयर् । ‘तव्यत्तव्यानीयरः’ ३.१.९६। १.परिहर्तुम् अशक्यः। २.परिहर्तुम् अयोग्यः,अत्याज्यः। 
अपरिहार्यः	(वि) न परिहर्तुं शक्यः अर्हः वा । न+परि+हृञ्(हरणे)+ण्यत् । ‘ऋहलोर्ण्यत्’ ३.१.१२४। १.परिहर्तुम् अशक्यः। २.त्यक्तुम् अशक्यः। ३.परिहर्तुम् अयोग्यः। ४.त्यक्तुम् अयोग्यः,अत्याज्यः। ‘तस्मादपरिहार्येऽर्थे न त्वं शोचितुमर्हसि’ गीता २.२७।
अपरीक्षितः	(वि) न परीक्षितः। १.अप्रमाणितः,रूपवर्णपरिणामादिना पदार्थतत्त्वानुसन्धानशून्यः। २.अविचारितः,अविमृष्टः,विचारहीनः। ‘अपरीक्षितकारकं नाम पञ्चमं तन्त्रम्’ पञ्चत०१।
अपरुट्	(वि) (अपरुष्) । अपगता रुट् यस्य । कोपहीनः। ‘अपरुषा परुषाक्षरमीरिता’ रघुः९.८। 
अपरुषः	(वि) न परुषः। १.अकठोरः। २.अपगता रुषा यस्य । कोपरहितः,शान्तः। (स्त्री) अपरुषा ।
अपरूपः	(वि) अपगतं रूपं यस्य । १.कुरूपः,विकृतरूपः। (न) अपगतं रूपम् । २.निकृष्टं रूपम्,विकृतरूपम् । ३.अप आश्चर्ये आनन्दे वा । आश्चर्यरूपम् । ‘ततोऽपरूपं जायते’ अथर्वा १२.४.९। ४.आनन्दहेतुप्रशंसितरूपम् ।
अपरेद्युः	(अ) अपर+एद्युस् । ‘सद्यः परुत्० इतरेद्युरपरेद्यु० इत्तरेद्युः’ ५.३.२२। अपरस्मिन् अहनि,अपरदिने । ‘पूर्वोत्तरापरात् । तथाधरान्यान्यतरेतरात्पूर्वेद्युरादयः’ अमरः। ‘पूर्वेद्युरपरेद्युर्वा श्राद्धकर्मण्युपस्थिते । निमन्त्रयेत त्र्यवरान् सम्यग्विप्रान् यथोदितान्’ मनुः३.१८७।
अपरोक्षः	(वि) न परोक्षः। १.प्रत्यक्षः। (अ) न परोक्षम् इन्द्रियासन्निकृष्टम् । २.प्रत्यक्षम्,विषयेन्द्रियसन्निकर्षोत्पन्नं ज्ञानम् । ‘सम्भावनादिनिरासे तु विचारविपाकात् तेनैव प्रमाणेन जनितं ज्ञाने फलं जनयदपरोक्षम्’ वृद्धाः।
अपरोक्षानुभूतिः	(पुं) अपरोक्षा प्रत्यक्षा अनुभूतिः यस्मात् । १.वेदान्तप्रकरणभेदः - शा० । (स्त्री) अपरोक्षा प्रत्यक्षा अनुभूतिः। २.प्रत्यक्षज्ञानम् ।
अपरोधः	(पुं) अप+रुधिर्(आवरणे)+घञ् । ‘भावे’ ३.३.१८। निरोधः,बाधनम् । ‘अभिप्रयायमभिषुण्वन्ति देशानपरोधेन’ कात्या०२४.३.३१।
अपर्णः	(वि) न पर्णानि यस्य । पर्णरहितः,पत्रशून्यः।
अपर्णा	(स्त्री) नास्ति पर्णं वृत्तिसाधनं यस्याः। नञ्+पर्ण+टाप् । पार्वती । ‘अपर्णा पार्वती दुर्गा’ अमरः। ‘स्वयं विशीर्णद्रुमपर्णवृत्तिता परा हि काष्ठा तपसस्तया पुनः।  तदप्यपाकीर्णमतः प्रियंवदां वदन्त्यपर्णेति च तां पुराविदः’ कुमा०५.२८।
अपर्तुः	(स्त्री) अपगतः ऋतुः स्त्रीपुष्पं यस्याः। १.निवृत्तरजस्का स्त्री । (वि) वसन्ताद्यृतुविगमयुक्तः। ‘यत्र विजायते यमिन्यपर्तुः’ अथर्वा ३.२८.१।
अपर्यन्तः	(वि) नास्ति पर्यन्तः मर्यादा यस्य । निःसीमा,इयत्ताशून्यः। ‘तदक्षयमपर्यन्तं दुर्जयं वानरं बलम्’ रामा०।
अपर्याप्तः	(वि) न पर्याप्तः। १.अपरिमितः। ‘जगत्यपर्याप्तसहस्रभानुना न यन्नियन्तुं समभावि भानुना’ माघः१.२७। २.असंपूर्णः। ३.असमर्थः। ‘अपर्याप्तं तदस्माकं बलं भीष्माभिरक्षितम्’ गीता १.१०।
अपर्याप्तिः	(स्त्री) न पर्याप्तिः। १.असम्पूर्णता । २.अशक्तता,असामर्थ्यम् । ‘मुख्यं श्राद्धं मासि मासि अपर्याप्तावृतुं प्रति’ स्मृतिः। ३.अपरिमितिः। (वि) न पर्याप्तिः यस्य । ४.परिमितिशून्यः।
अपर्यायः	(वि) न पर्यायः परिपाटी समानार्थकः वा यत्र । १.क्रमरहितः। २.समानार्थरहितः (शब्दः) । (पुं) न पर्यायः परिपाटी । ३.क्रमराहित्यम् ।
अपर्युषितः	(वि) न पर्युषितः। १.अभिनवः,सद्योभवः पुष्पादिः। ‘अपर्युषितनिश्छिदैः प्रोक्षितैर्जन्तुवर्जितैः। स्वीयारामोद्भवैर्वापि पुष्पैः सम्पूजयेद्धरिम्’ नर०पु०।
अपर्वदण्डः	(पुं) अपर्वः पर्वरहितः ग्रन्थिशून्यः दण्डः। रामशरतृणम् ।
अपर्वा	(वि) (अपर्वन्) । नास्ति पर्व ग्रन्थिः ग्रन्थप्रकरणपरिच्छेदः वा यस्य । १.ग्रन्थिरहितः दण्डादिः। २.अध्यायरहितः ग्रन्थादिः।
अपलः	(वि) नास्ति पलं मांसं यस्य । १.मांसरहितः। (न) अपलाति गृह्णाति अत्र । अप+ला(आदाने)+कः। ‘आतश्चोपसर्गे’ ३.१.१३६। २.कीलकम् ।
अपलपनदण्डः	(पुं)  अपलपनेन दण्डः। सिद्धेऽपि अपराधे अपराधम् अनङ्गीकर्तरि विधीयमानः दण्डः।
अपलपनम्	(न) अपलप्यते । अप+लप(व्यक्तायां वाचि)+ल्युट् । ‘ल्युट्च’ ३.३.११५। सत्यस्य गोपनम् । ‘दैन्यादुन्मुखदर्शनापलपनैः पिण्डार्थमायस्यतः’ मुद्रा०३.१४।
अपलपितम्	(न) अपलपनम् । अप+लप(व्यक्तायां वाचि)+घञ् । ‘नपुं०भावे क्तः’ ३.३.११४। १.सत्यस्य गोपनम्,अपह्नवः। (वि) २.अपह्नुतः,सत्त्वेऽपि असत्त्वेन गोपितः।
अपलापः	(पुं) अप+लप(व्यक्तायां वाचि)+घञ् । ‘भावे’ ३.३.१८। १.अपह्नवः,निह्नवः,सतोऽप्यसत्त्वेन कथनम् । २.स्नेहः,प्रेम । ‘अपलापः प्रेम्ण्यपह्नवे’ मेदिनी ।
अपलापदण्डः	(पुं)  अपलापेन दण्डः। सिद्धेऽपि अपराधे अपराधम् अनङ्गीकर्तरि विधीयमानः दण्डः।
अपलापी	(वि) (अपलापिन्) । अपलपति । अप+लप(व्यक्तायां वाचि)+णिनिः। ‘सुप्यजातौ णिनि०’ ३.२.७८। सत्यगोपनशीलः, अपह्नुतिपरः, सतोऽपि असत्वेन कथकः।
अपलाषिका	(स्त्री) अप+लष(कान्तौ)+ण्वुच्+टाप् । ‘पर्यायार्हणोत्पत्तिषु ण्वुच्’ ३.३.१११। १.अत्याशा । २.तृष्णा,पिपासा । ‘तृष्णा तर्षोऽपलाषिका । पिपासा’ हैमः।
अपलाषी	(वि) (अपलाषिन्)  । अप+लष(कान्तौ)+घिनुण् । ‘अपे च लषः’ ३.२.१४४। अत्याशायुक्तः,अनुचितधनादितृष्णाशीलः।
अपलाषुकः	(वि) अप+लष(कान्तौ)+उकञ् । ‘लषपत० शॄभ्य उकञ्’ ३.२.१५४। अत्याशायुक्तः,अनुचितधनादितृष्णाशीलः। ‘प्रलापिनो भविष्यन्ति कदा न्वेतेऽपलाषुकाः’ महाभा०।
अपवनः	(वि) न पवनः विद्यते यत्र । १.वातरहितः। (न) न पवनम् । २.अपावित्र्यम् । ३.अपकृष्टं कृत्रिमत्वात् अल्पत्वाच्च वनम् । उपवनम्, कृत्रिमवनम् । ‘अपोपाभ्यां वनं वेलमारामः कृत्रिमे वने’ हैमः।
अपवरकः	(पुं) अप+वृञ्(वरणे)+वुन् । ‘कृञादिभ्यः संज्ञायां वुन्’ उ०५.३५। अन्तर्गृहम्,गर्भागारः,शयनागारः। ‘गर्भागारेऽपवरकः’ हैमः। ‘ततश्च एकस्मादपवरकात्’ मुद्रारा०। 
अपवरणम्	(न) अप+वृञ्(वरणे)+ल्युट्(भावे) । ‘ल्युट्च’ ३.३.११५। १.आच्छादनम्,आपादमस्तकम् आवरकः वेषः। २.अनावरणम् । ३.आवरणापाकरणम् ।
अपवर्गः	(पुं) अपवृज्यते संसारः मुच्यते अनेन । अप+वृजी(वर्जने)+घञ् । ‘हलश्च’ ३.३.१२१। १.मोक्षः,मुक्तिः। ‘अपवर्गमहोदयार्थयोर्भुवमंशाविव धर्मयोर्गतौ’ रघुः८.१६। २.दानम्,त्यागः । ३.सामाप्तिः। ‘साफल्यमस्त्रे रिपुपौरुषस्य कृत्वा गते भाग्य इवापवर्गम्’ किरा०१६.४९। ४.मोक्षः,विसर्जनम् । ‘मुष्टेरसंभेद इवापवर्गे’ किरा०१६.२०। ५.क्रिया । ६.फलप्राप्तिः। ७.क्रियासाफल्यम्,कार्यावसानसाफल्यम् । ‘स्यादपवर्गस्त्यागे मोक्षे कार्यावसानसाफल्ये’ मेदिनी । ‘अपवर्गः क्रियामुक्त्योः’ नानार्थर०। 
अपवर्जनम्	(न) अप+वृजी(वर्जने)+ल्युट् । ‘ल्युट्च’ ३.३.११५। १.दानम् । २.विसर्जनम्,त्यागः। ३.निर्वाणम्,मोक्षः। ‘अपवर्जनं तु दाने निर्वाणत्यागयोरपि’ मेदिनी ।
अपवर्जितः	(वि) अप+व्रुजी(वर्तने)+क्तः। ‘निष्ठा’ ३.२.१०२। १.त्यक्तः। २.दत्तः। ३.परिहृतः। ‘अपवर्जितविप्लवे शुचौ हृदयग्राहिणि मङ्गलास्पदे’ किरा०२.२६।
अपवर्तः	(पुं) अप+वृतु(वर्तने)+घञ् । ‘भावे’ ३.३.१८। १.परिवर्तनम् २.भाज्यभाजकयोः उभयोरपि तुल्यरूपेण केनचित् अङ्केन विभाजनम् -गणितम् ।
अपवर्तनम्	(न) अप+वृतु(वर्तने)+ल्युट् । ‘ल्युट्च’ ३.३.१५। १.परिवर्तनम्,वक्रीकरणम् । २. भाज्यभाजकयोः उभयोरपि तुल्यरूपेण केनचित् अङ्केन विभाजनम् -गणितम् । ३.अपहरणम् । ‘न त्यागेऽस्ति द्विषन्त्याश्च न च दायापवर्तनम्’ मनुः९.७९। 
अपवर्तितः	(वि) सञ्चलितः।
अपवादः	(पुं) अप+वद(व्यक्तायां वाचि)+घञ् । ‘भावे’ ३.३.१८। १.निन्दा । ‘कोऽपवादः स्तुतिपदे यदशीलेषु चञ्चलाः’ किरा०११.२५। २.मिथ्याकथनम् । ‘गुणापवादेन तदन्यरोपणात्’ किरा० १४.१२ । ३.आज्ञा । ‘ततोऽपवादेन पताकिनीपतेः’ किरा०१४.२७। ४.विश्रम्भः,विश्वासः। ‘अपवादस्तु निन्दायामाज्ञाविश्रम्भयोरपि’ मेदिनी । ५.लघुवाद्यविशेषः। ‘मधुकरैरपवादकरैरिव’ माघः६.९। ६.अपकीर्तिः। ७.अपोद्यते सामान्यशास्त्रम् अनेन । अप+वद+घञ् । ‘हलश्च’ ३.३.१२१ । बाधकशास्त्रम् । ‘अपवादमिवोत्सर्गं व्यावर्तयितुमीश्वरः’ रघुः१५.७।८.वचनीयम्,आक्षेपः। देव्यामपि हि वैदेह्यां सापवादो यतो जनः’ उ०रा०१.६। ९.निरसनम् । १०.अपोद्यते अपवाह्यते मिथ्याभूतम् अनेन । अप+वद+घञ् (करने) मिथ्याभूतपदार्थनिवारणार्थम् उअपदेशभेदः -वेदा०। ‘अध्यारोपापवादाभ्यां वस्तुतत्त्वविनिश्चयः’ वेदा०प्र०।
अपवादकः	(वि) अपसार्य स्वविषयात् वदति शास्त्रान्तरं व्यवस्थापयति । अप+वद(व्यक्तायां वाचि)+ण्वुल् । ‘ण्वुल्तृचौ’ ३.१.१३३। १. स्वविषयं परिहृत्य सामान्यशास्त्रस्य इतरत्र व्यवस्थापकं विशेषशास्त्रम् । २.अकीर्तिकरः निन्दकः। ३.निरासकः।
अपवादी	(वि) (अपवादिन्) । अप+वद(व्यक्तायां वाचि)+णिनिः। ‘सुप्यजातौ०’ १३.२.७८। निन्दकः। ‘मन्दोत्साहः कृतोऽस्मि मृगयापवादिना माढव्येन’ शाकु०२.५.२।
अपवारणम्	(न) अप+वृञ्(आवरणे)+ल्युट् । ‘ल्युट् च’ ३.३.११५ । १.अन्तर्धानम्,अन्तर्धिः। ‘अन्तर्धिरवपारणम्’ अमरः। २.आच्छादनम् । ‘आच्छादनं संपिधानमपवारणमित्युभे’ अमरः। (वि) अपवारयति आच्छादयति । अप+वृञ्+णिच्+ल्युः। ‘नन्दिग्रहि०’ ३.१.१३४। ३.आच्छादकः। 
अपवारितः	(वि) अप+वृञ्(आच्छादने)+णिच्+क्तः। ‘निष्ठा’ ३.२.१०२ । १.आच्छादितः, छन्नः। ‘छन्नं स्थगितं चापवारितम्’ हैमः। (न) २.अप्रकाशः। ३.अपवारणम्, परावृत्त्या अन्यस्य रहस्यकथनम् । ‘तद्भवेदपवारितम् । रहस्यं तु यदन्यस्य परावृत्य प्रकाश्यते’ सा.द० ६.१३८ । 
अपवारितकम्	(न) अपवारितम् अपवारणम् अप्रकाशम् एव । अपवारित+कन् (स्वार्थे) । अप्रकाशः। ‘अपवारितकेन प्रावृणोति’ नाट्यम् । 
अपवारुकः	(पुं) अप+वृ+उकञ् । प्रस्तरः। 
अपवार्य	(अ) अप+वृञ्(आच्छादने)+णिच्+ल्यप् । ‘समासे० ल्यप्’ ७.१.३७। आच्छाद्य । ‘त्रिपताकाकरेणान्यानपवार्यान्तरा कथाम्’ सा०द०६.१३९। 
अपवासः	(पुं) अपसृत्य वासः स्थितिः। अपसरणम् । ‘ नक्षत्राणामपवास उषसामुत’ अथर्वा ३.७.७।
अपवाहः	(पुं) अपसार्य वाहः। अप+वह(प्रापणे)+णिच्+घञ् । ‘भावे’ ३.३.१८। स्थानान्तरनयनम् । इतरस्थानात् अपसार्य स्थानान्तरप्रापणम् । ‘भूतपूर्वमभूतपूर्वं वा जनपदं परदेशापवाहेन स्वदेशाभिष्यन्दवमनेन वा निवेशयेत्’ कौटिल्यः। २.वर्णवृत्तभेदः। ‘मो नाः षट् गिति नवरसशरयतियुतमपवाहाख्यम्’ वृत्तर०।  
अपवाहनम्	(न) अप+वह(प्रापणे)+णिच्+ल्युट् । ‘ल्युट्च’ ३.३.११५। परदेशस्थजनानां स्वदेशप्रापणम् । ‘स्वदेशं वर्धयेद् राजा परदेशापवाहनात्’ हितो०।
अपवाह्यः	(वि) अप+वह(प्रापणे)+ण्यत् । ‘ऋहलोर्ण्यत्’ ३.१.१२४। १.दूरीकर्तव्यः। (अ) अपवाह्य । अप+वह+णिच्+ल्यप् । ‘समासे०ल्यप्’ ७.१.३७। २.दूरीकृत्य ।
अपविघ्नः 	(वि) अपगतः विघ्नः यस्मात् । विघ्नरहितः। ‘शतं क्रतूनामपविघ्नमाप’ रघुः३.३८।
अपवित्रः	(वि) न पवित्रः शुद्धः। अशुद्धः,अकृतशौचादिः,मलिनः। ‘अपवित्रमिदं कर्म कृतं मोहन्धया तया’ रामा०।
अपविद्धः 	(पुं) अप+व्यध(ताडने)+क्तः। ‘निष्ठा’ ३.२.१०२। १.द्वादशविधपुत्रान्तर्गतः पुत्रभेदः। ‘मातापितृभ्यामुत्सृष्टंतयोरन्यतरेण वा । यं पुत्रं प्रतिगृण्हीयादपविद्धः स उच्यते’ मनुः९.१७१। (वि) २.तिरस्कृतः। ३.परिहृतः। ‘रक्षो विप्रकृतावास्तामपबिद्धशुचाविव’ रघुः१०.७४। ४.परित्यक्तः। ‘अपविद्धगदो बाहुर्भग्नशाख इव द्रुमः’  कुमा०२.२२। ५.दलितः,चूर्णीकृतः। ‘मृदिताश्चापविद्धाश्च दृश्यन्ते कमलस्रजः’ रामा०।
अपविद्धपुत्रः	(पुं) द्वादशविधपुत्रेषु पुत्रभेदः। ‘मातापितृभ्यामुत्सृष्टं तयोरन्यतरेण वा यं पुत्रं परिगृह्णीयादपविद्धः स उच्यते ॥’ मनुः ९.१७१ ।
अपविद्या	(स्त्री) १.अविद्या,अज्ञानम् । ‘तत्त्वस्य संवित्तिरिवापविद्याम्’ किरा०१६.३२। २.अपकृष्टा विद्या । नीचविद्या । 
अपविषा	(स्त्री) अपगतं विषं यस्याः। १.निर्विषतृणभेदः। (वि) २.अपगतविषः।
अपवीणः	(वि) अपकृष्टा वीणा यस्य । १.वीणारहितः,अपगतवीणावान् ।२. अपकृष्टवीणावान् । (स्त्री) अपकृष्टा वीणा । ३.निकृष्टवीणा ।
अपवृक्तिः	(स्त्री) अप+वृज्+क्तिन् । पूर्णता,निष्पन्नता,पूर्तिः।
अपवृतिः	(स्त्री) अप+वृ+क्तिन् । १.छिद्रम्,रन्ध्रः। २.अपवारणम् ।
अपवृत्तिः	(स्त्री) अप+वृत्+क्तिन् । अन्तः, समाप्तिः।
अपवृत्तः	(वि) अप+वृत्+क्तः (कर्तरि) । समाप्तः। ‘अपवृत्ते कर्मणि यामदेव्यगानं शान्त्यर्थम्’ गोभिलः।
अपवेधः	(पुं) अपकृष्टः अस्थानकृतत्वात् वेधः छेदनम् । मणीनाम् अस्थानकृतं छेदनम् । ‘मणीनामपवेधे च दण्ड उत्तमसाहसम्’ मनुः। 
अपव्ययः	(पुं) अपकृष्टः शास्त्रादिमर्यादाम् उल्लङ्घ्य अस्थाने कृतः व्ययः। १.द्यूतवेश्यादौ अस्थाने कृतः व्यर्थः व्ययः। २.सत्यस्य गोपनम् । (वि) अपगतः व्ययः क्षयः अस्य । ३.अविनाशी,अविनश्वरः।
अपव्ययमानः	(वि) अप+वि+अप+शानच् । अपव्ययकर्ता । ‘अर्थेऽपव्यव्यमानं तु कारणेन विभावितम् । दापयेद्धनिकस्यार्थं दण्डलेशं च शक्तितः’ मनुः८.५१।
अपव्रतः	(वि) अपगतं व्रतं श्रौतादि कर्म यस्य । १.अपगतविहितकर्मा । ‘अनुव्रताय रन्धयन्नपव्रतान्’ ऋक्१.५१.९। २.नष्टव्रतः,गृहीतव्रतत्यागी । (न) अपकृष्टं व्रतम् । ३.निकृष्टव्रतम् ।
अपशकुनम्	(न) अशुभशकुनम्,अशुभसूचकम् ।
अपशङ्कः	(वि) अपगता शङ्का यस्य । १.सन्देहरहितः, संशयशून्यः। (क्रि०वि०) २.निस्सन्देहम्, निश्चयेन । ‘अपशङ्कमङ्कपरिवर्तनोचिताः’ माघः४.४७।
अपशब्दः 	(पुं) अपकृष्टः असंस्कृतः शब्दः। १.व्याकरणानिष्पन्नः गावीत्यादिः,शक्तिवैकल्यादिना साधुशब्दस्य अन्यथोच्चारणसाध्यः अपभ्रंशशब्दः। ‘अपभ्रंशोऽपशब्दः स्यात्’ अमरः। २.असंस्कृतः शब्दः,ग्राम्यभाषा ।‘आभीरादिगिरः काव्येष्वपशब्द इतीरितः। शास्त्रेषु संस्कृतादन्यदपभृंशतयोदितम्’ दण्डी । ३.निन्दावचनम् । ‘प्रापाक्ष्णोर्गलदपशब्दमञ्जनाम्भः’ माघः८.४३।
अपशदः	(पुं) १.अनुलोमवर्णयोः समुत्पन्नः। ‘वर्णमात्रानुलोमा ये षट् तेऽपशदसंज्ञिताः’ वैज०। (वि) अप+शद्लृ(शातने)+अच् । ‘नन्दि०’ ३.१.१३४। २.हीनः,अधमः। ‘हीनापशदपामरेतरबर्बराः’ वैज०।
अपशव्यः	(वि) पशवे हितः पशव्यः। न पशव्यः। पशुवृद्धिविघातकः। ‘अपशव्येव तु वा ईश्वराः’ ताण्ड्यब्रा०। 
अपशिराः	 (वि) (अपशिरस्) । अपगतं शिरः शीर्षं यस्य । शिरोरहितः।
अपशीर्षः	 (वि) अपगतं शीर्षं शिरः यस्य । शिरोरहितः।
अपशुः	(पुं) न पशुः। १.गोऽश्वभिन्नः तिर्यग्जन्तुः। ‘अपशवो वा अन्ये गोऽश्वेभ्यः’ शत०ब्रा०। २.अप्रशस्तपशुः। (वि) नास्ति पशुः यत्र । ३.पशुरहितः। ‘अप्रजा अपशुर्भविष्यति’ शत०ब्रा०।
अपशुक् 	(वि) (अपशुच्) अपगता शुक् शोकः यस्य । १.शोकरहितः। (पुं) सर्वदा अपेतशोकः आत्मा । ‘क उत्तमः श्लोकगुणानुवादात् पुमान् विरच्येत विनाऽपशुग्न्घात्’ भाग०।
अपशोकः	(वि) अपगतः शोकः यस्मात् । १.शोकरहितः,दुःखहीनः। (पुं) २.अशोकवृक्षः।
अपशोककः 	(पुं) अपगतः शोकः यस्मात् । अपशोक+कप् । ‘शेषाद्विभाषा’ ५.४.१५४। अशोकवृक्षः।
अपश्चिमः	(वि) न पश्चिमः। १.प्रथमः,अग्रेसरः। ‘शिश्रिये सुमनसामपश्चिमः पश्चिमे वयसि नैमिषं वशी’ रघुः१९.१। २.अन्त्यरहितः। ‘प्रसीदतु महाराज ममानेनापश्चिमेन प्रणयेन’ वेणी०६ । ३.अधिकः,अपरिमितः। ‘अपश्चिमामिमां कष्टामापदं प्राप्तवत्यहम्’ रामा०।
अपश्यः	(वि) अद्रष्टा,अदर्शकः। ‘अन्धा अपश्या न दभन्नभिख्या’ ऋक् १.१४८.५।
अपश्यन्	(वि) (अपश्यत्) । न पश्यति । नञ्+दृशिर्(प्रेक्षणे)+शतृ । ‘लटः शतृशानचौ०’ ३.२.१२४। अनवलोकयन् । ‘अपश्यद्भिरिवेशानम्’ किरा०१५.२। 
अपश्रीः	(वि) अपगता श्रीः सम्पद् यस्य । १.दरिद्रः। २.अपगता श्रीः शोभा यस्मात् । कान्तिहीनः। ‘कुमुदवनमपश्रि श्रीमदम्भोजषण्डम्’ माघः११.६४।
अपश्रयः	(पुं) अप+श्रि+अच् । उपाश्रयः,आश्रयः। ‘सामासाद उद्गीथोऽपश्रयः’ अथर्वा १५.३.८ ।
अपश्लिष्टः	(वि) अप+श्लिष+क्तः। १.श्लेषशून्यः। २.संसर्गहीनः। ३.वियुक्तः।
अपष्ठम्	(न) अप+ष्ठा(गतिनिवृत्तौ)+कः। ‘आतश्चोपसर्गे’ ३.१.१३६। अङ्कुशस्य अग्रभागः। ‘अपष्ठं त्वङ्कुशस्याग्रम्’ हैमः। 
अपष्ठुः	(पुं) अप+ष्ठा(गतिनिवृत्तौ)+कुः। ‘अपदुःसुषुस्थः’ उ०१.२५। १.कालः। (वि) २.वामभागः। ‘अपष्ठुः पुंसि काले च वामे स्यादन्यलिङ्गकः’ मेदिनी । ३.विरुद्धः,प्रतिकूलः। ४.अनुकूलः। ‘प्रतिकूलानुकूलार्थे अपष्ठुरमपष्ठु च’ वैज०। ५.विरुद्धम्,असत्यम् । ‘तव धर्मराज इति नाम कथमिदमपष्ठु पठयते’ माघः१५.१७। ६.निर्दुष्टम् । ७.सुन्दरम् ।  ‘अपष्ठु चारौ निर्दोषे’ हैमः। ८.प्रतिकूलम् । ‘अपष्ठु पठतः पठ्यमधिगोष्ठि शठस्य ते’ नैष०१७.९६।
अपष्ठुरः	(वि) अप+स्था+कुरच् । प्रतिकूलः। ‘प्रतिकूलं तु विलोमपसव्यमपष्ठुरम्’ हैमः। 
अपष्ठुलः	(वि) अप+स्था+कुरच्, रस्य लत्वम् । विपरीतः,प्रतिकूलः,अपष्ठुः। ‘अपष्ठुलमपष्ठु च’ त्रिका०।
अपसत्	(वि) (अपसद्) । अधमः,पापात्मा । ‘पापे त्वधमापसदध्रुवाः’ त्रिका०।
अपसदः	(वि) अपसीदति अपकृष्टत्वं प्रप्नोति । अप+षद्लृ(विशरणगत्यवसादनेषु)+अच् । ‘नन्दिग्रहि०’ ३.१.१३४। १.अधमः,नीचः,निहीनः। ‘निहीनोऽपसदो जाल्मः’ अमरः। ‘आः दुरात्मन् पाञ्चालापसद’ वेणी०३.२३.१। (स्त्रीपु)२.अनुलोमवर्णस्त्रीजातः वर्णसङ्करभेदः मूर्धावसिक्तादिः। ‘विप्रस्य त्रिषु वर्णेषु नृपतेर्वर्णयोर्द्वयोः। वैश्यस्य वर्णे चैकस्मिन् षडेतेऽपसदाः स्मृताः’ मनुः १०.१० । 
अपसरः	(पुं) अप+सृ(गतौ)+अच्(भावे घः वा । ‘पुंसि संज्ञायां घः प्रायेण’ ३.३.११८। १.निर्गमनम्,स्थानात् स्थानान्तरगमनम् । २.अपसरति अस्मात् स्वत्वम् । अपादाने अच् । प्रतिग्रहक्रयादिः। ‘निरन्वयोऽनपसरः प्राप्तः स्याच्चौरकिल्बिषम्’ मनुः८.१९८। 
अपसरणम्	(न) अप+सृ(गतौ)+ल्युट् । ‘ल्युट्च’ ३.३.११५। निर्गमनम् । ‘इतोऽपसरणमेव श्रेयः’ नाट्यम् ।
अपसर्गः	(पुं) अप+सृज(विसर्गे)+घञ्(भावे) । ‘भावे’ ३.३.११५। १.दानम्,त्यागः। २.विसर्जनम्,वर्जनम् ।
अपसर्जनम्	(न) अप+सृज(विसर्गे)+ल्युट् । ‘ल्युट्च’ ३.३.११५। १.दानम्,त्यागः। २.विसर्जनम्,वर्जनम् । ३.हत्या,वधः।
अपसर्पः 	(पुं) अपसर्पति । अप+सृप्लृ(गतौ)+अच्(कर्तरि) । ‘नन्दिग्रहि०’ ३.१.१३४। १.गुप्तचारः,चरः। ‘अपसर्पश्चरः स्पशः’ अमरः। ‘सर्पाधिराजोरुभुजोऽपसर्पं पप्रच्छ भद्रं विजितारिभद्रः’ रघुः१४.३१। २.अप+सृप्लृ+घञ्(भावे) । ‘भावे’ ३.३.१८। अपसरणम्,निर्गमनम् । 
अपसर्पकः	(पुं) अप+सृप्लृ(गतौ)+अच्+कन्(स्वार्थे) । ‘न सामिवचने’ ५.४.५०। ज्ञाप० । गुप्तचरः।
अपसर्पणम्	(न) अप+सृप्ल्रृ(गतौ)+ल्युट् । ‘ल्युट्च’ ३.३.११५। १.निर्गमनम् । २.अपयानम्,पृष्ठतः गमनम् ।
अपसलवि	(अ) अप+सल+अवि बाहु०। तर्जन्यङ्गुष्ठमध्यस्थानं पितृतीर्थम् । ‘तर्जन्यङ्गुष्ठयोरन्तरा अपसलवि अपसव्यं वा तेन पितृभ्यो निदधाति’ श्राद्धतत्त्वम् ।
अपसव्यम्	(न) अपक्रान्तं सव्यात् । १.देहस्य दक्षिणभागः। २.तर्जन्यङ्गुष्ठमध्यस्थानं पितृतीर्थम् । ‘प्राचीनावीतिना सम्यगपसव्यमतन्द्रिणा । पित्र्यमानिधनात् कार्यं विधिवद्दर्भपाणिना’ मनुः३.२७९। (वि) सव्याद् अपक्रान्तः। ३.प्रतिकूलः,विपरीतः। ‘अपसव्यं त्रिलिङ्गस्तु दक्षिणप्रतिकूलयोः’ मेदिनी । ‘वाता मण्डलिनश्चैनमपसव्यं प्रचक्रमुः’ रामा०। ४.दक्षिणभागः।
अपसारः 	(पुं) अप+सृ(गतौ)+घञ् । ‘भावे’ ३.३.१८। १.दूरीकरणम् । २.बहिष्कारः। ३.पलायनम् । ‘व्याप्तं लोकैर्दुःखलभ्यापसारम्’ माघः१८.४०।
अपसारणम्	(न) अप+सृ+णिच्+ल्युट् । ‘ल्युट् च’ ३.३.११५ । १.दूरीकरणम् । २.बहिष्कारः। ३.पलायनम् । ४.अपनयनम् । 
अपसारणा	(स्त्री) अप+सृ+युच्(भावे)+टाप् । ‘ण्यासश्रन्थो युच्’ ३.३.१०७। दूरीकरणम् । ‘किमर्थमपसारणा क्रियते’ मुद्रा०।
अपसारितः	(वि) अप+सृ(गतौ)+णिच्+क्तः। ‘निष्ठा’ ३.२.१०२। १.दूरीकॄतः। २.बहिष्कृतः। ३.द्रावितः।
अपसिद्धान्तः 	(पुं) अपक्रान्तः सिद्धान्तात् । स्वीकृतसिद्धान्तात् स्खलनम् । ‘सिद्धान्तमभ्युपेत्यानियमात् कथाप्रसङ्गोऽपसिद्धान्तः’ गो०सू० ।
अपसृप्तिः	(स्त्री) अप+सृप्+क्तिन् । ‘स्त्रियां क्तिन्’ ३.३.९४। दूरगमनम् ।
अपसोपानः	(पुं) अपक्रान्तः अतिक्रान्तः सोपानम् आकारेण । हस्तिनखम् ।
अपस्करः	(पुं) अपकीर्यते स्वस्थाने क्षिप्यते । अप+कॄ(विक्षेपे)+अप् ।‘ॠदोरप्’ ३.३.५७। १.चक्रभिन्नः रथारम्भकः अवयवभेदः। ‘अपस्करो रथाङ्गम्’ पा० ६.१.१४९। ‘स्याद्रथाङ्गमपस्करः’ अमरः। ‘कूबरश्च रथस्यासीद् वासुकिर्भुजगोत्तमः। अपस्करमधिष्ठाने हिमवान् विन्ध्यपर्वतः’ महाभा०८.३४.२२। २.विष्ठा ३.गुह्यद्वारम् । ४.योनिः।
अपस्नातः	(वि) अपकृष्टं स्नातः। १.मृतमुद्दिश्य कृतस्नानः। ‘अपस्नातो मृतस्नातः’ अमरः। २.स्नानसंस्कारार्थं स्नापितः मृतः।
अपस्नानम्	(न) अपकृष्टं स्नानम् । १.मृतस्नानम्,मृतोद्देशकस्नानम् । ‘मृतस्नानमपस्नानम्’ हैमः। (वि) अपक्रान्तः स्नानात् । स्नानावशिष्टं जलम्,स्नानोदकम् । ‘उद्वर्तनमपस्नानं विण्मूत्रे रक्तमेव च । श्लेष्मनिष्ठ्यूतवान्तानि नाधितिष्ठेत्तु कामतः’ मनुः४.१३२। 
अपस्पशः	(वि) अपगतः स्पशः गूढ्चरः यस्मात् । १.गूढ्चाररहितः। २.न विद्यते पस्पशः शास्त्रारम्भसमर्थकः उपोद्घातसन्दर्भग्रन्थः यस्य । पस्पशाह्निकरहितः पातञ्जलभाष्यनवाह्निकशून्यः ग्रन्थः। ‘शब्दविद्येव नो भाति राजनीतिरपस्पशा’ माघः२.११२। 
अपस्मारः 	(पुं) अपस्मारयति स्मरणं विलोपयति । अप+स्मृ(चिन्तायाम्)+णिच्+अच्(कर्तरि)  । ‘नन्दिग्रहि०’ ३.१.१३४। मूर्च्छारोगः,लालाधः(मृगी) । ‘चिन्ताशोकादिभिः क्रुद्धा दोषा हृत्स्रोतसि स्थिताः। कृत्वा स्मृतेरपध्वंसमपस्मारं प्रकुर्वते’ भावप्र०।
अपस्मारी	(वि) (अपस्मारिन्) । अपस्मारः अस्य अस्ति । अपस्मार+इनिः। मूर्च्छारोगयुक्तः। (स्त्री) अपस्मारिणी । 
अपहः	(वि) अप+हन(हिंसागत्योः)+डः। ‘अपे क्लेशतमसोः’ ३.२.५० । नाशकः। ‘क्लेशापहः पुत्रः तमोऽपहः सूर्यः’ सि०कौ०२९६७। योगविभागात् अन्यत्रापि । ‘स्रगियं यदि जीवितापहा’ रघुः८.४६।
अपहतः	(वि) अप+हन(हिंसागत्योः)+क्तः। ‘निष्ठा’ ३.२.१०२। विनाशितः।
अपहतपाप्मा	(पुं) अपहतः पाप्मा धर्माधर्माख्यः यस्य । वेदान्तवेद्यः आत्मा । ‘योऽयमात्मा अपहतपाप्मा’ श्रुतिः। 
अपहतिः	(स्त्री) अप+हन(हिंसागत्योः)+क्तिन् । ‘स्त्रियां क्तिन्’ ३.३.९४। नाशनम् ।
अपहन्ता	(वि) विनाशयिता,नाशकः।
अपहननम्	(न) अप+हन(हिंसागत्योः)+ल्युट् । ‘ल्युट् च’ ३.३.११५। निवारणम् ।
अपहरः	(वि) अप+हृञ्(हरणे)+अच् । ‘नन्दिग्रहि०’ ३.१.१३४। अपहारकः, चोरः।
अपहरणम्	(न) अप+हृञ्(हरणे)+ल्युट् । ‘ल्युट् च’ ३.३.११५ । १.चौर्यम् । ‘निक्षेपस्यापहरणं नराश्मरजतस्य च’ मनुः११.५७। २.नयनम् । ३.बलात् अपकर्षणम् । ‘निर्विण्णोऽतिममत्वेन राज्यापहरणेन च’ देवीभा०।
अपहरणीयः	(वि) अपहर्तुम् अर्हः शक्यः। अपह्रियते वा । अप+हृञ्(हरणे)+अनीयर् । ‘तव्यत्तव्यानीयरः’ ३.१.९६। १.अपहरणगोग्यः। २.अपहर्तुं शक्यः। ३.अपहार्यः। ४.नयनार्हः। ५.नेतुं शक्यः। ६.नेतव्यः।
अपहर्ता	(वि) अप+हृञ्(हरणे)+तृच् । ‘ण्वुल्तृचौ’ ३.१.१३३। १.अपहारकः,निवारकः। ‘आपदामपहर्तारं दातारं सर्वसम्पदाम्’  । २.चोर्यकारी । ‘निक्षेपस्यापहर्तारं तत्समं दापयेद्दमम्’ मनुः। (स्त्री) अपहर्त्री । अपहर्तृ+ङीप् । ‘ऋन्नेभ्यो ङीप्’ ४.१.५।
अपहसनम्	(न) अप+हसे(हसने)+ल्युट् । ‘ल्युट् च’ ३.३.११५। अपहासः,अकारणहास्यम् ।
अपहसितम्	(न) अप+हसे(हासे)+क्तः। ‘नपुंसके भावे क्तः’ ३.३.११४। १.अपहास्यम् । २.हासस्य भेदः।  ‘अस्थानजः साश्रुदृष्टिराकम्पस्कन्धमूर्धजः। शार्ङ्गदेवेन गदितो हासोऽपहसिताह्वयः’ । ‘नीचानामपहसितम्’ सा०द०३.२१७। (वि) अप+हसे(हासे)+क्तः(कर्मणि) । ‘निष्ठा’ ३.२.१०२। ३.कृतापहासः।  
अपहस्तः	(पुं) अपसारणार्थः उद्यतः हस्तः। १.गलहस्तेन अपसारणाय उद्यतः हस्तः। (वि) अपसारणार्थः हस्तः यस्य । २.गलहस्तेन अपसारितः।
अपहस्तितः	(वि) अपहस्तोऽस्य सञ्जातः। अपहस्त+इतच् । ‘तदस्य सञ्जातं तारकादिभ्य इतच्’ ५.२.३६। १.गलहस्तादिना अपसारितः,निरस्तः। २.तिरस्कृतः।
अपहारः	(पुं) अप+हृञ्(हरणे)+घञ् । ‘भावे’ ३.३.१८। १.चौर्यम्,अपहरणम् । २.हानिः,अपचयः। ३.चोरः। ४.द्यूतयुद्धादिविश्रान्तिः। ५.निमन्त्रणोपनेतव्यद्रव्यम् । ६.मकरः,ग्राहः। ‘अपहारः पुनश्चोरे द्यूतयुद्धादिविश्रमे । निमन्त्रणोपनेतव्यद्रव्ये ग्राहाख्ययादसि’ वैज०। ७.उत्पाटनम् । ‘कर्णनासापहारेण भगिनी मे विरूपिता’ रामा०। ८.सत्यस्य गोपनम्, सङ्गोपनम् । ‘कथमात्मानं निवेदयामि । कथं वात्मापहारं करोमि’ शाकु०१.२३.१६। । ९.अपनयनम्, स्थानान्तरनयनम् ।
अपहारकः	(वि) अपहरति । अप+हृञ्(हरणे)+ण्वुल् । ‘ण्वुल्तृचौ’ ३.१.१३३। १.चोरः। ‘द्विविधांस्तस्करान् विद्यात् परद्रव्यापहारकान् । प्रकाशांश्चाप्रकाशांश्च चारचक्षुर्महीपतिः’ मनुः९.१५६। २.अपसारणकर्ता । ३.सङ्गोपकः। ४.स्थानान्तरापकर्षकः। ‘जालापहारकान् पक्षिणः’ हितो०। ५.नाशकः।
अपहारी	(वि) (अपहारिन्) । अप+हृञ्(हरणे)+णिनिः। ‘सुप्यजातौ णिनिः०’ ३.२.७८। १.अपहर्ता,चोरः। २.अपनायकः,स्थानान्तरप्रापकः। ‘इन्द्रियाणां विहरतां विषयेस्ष्वपहारिषु’ मनुः२.८८। (स्त्री) अपहारिणी । अपहारिन्+ङीप् । ‘ऋन्नेभ्यो ङीप्’ ४.१.५।
अपहासः	(पुं) अप+हसे(हसने)+घञ्(भावे) । ‘भावे’ ३.३.१८। अकारणहास्यम् । ‘अपहासेऽकारणात् कृते’ हैमः। ‘अपहासः परमाददे महद्भिः’ याद०१५.१०८।
अपहृतः	(वि) अप+हृञ्(हरणे)+क्तः। ‘निष्ठा’ ३.२.१०२। १.कृतापहारं वस्तु,चोरितः। २.स्थानान्तरं नीतः। ३.अपसारितः।
अपह्नवः	(पुं) अप+ ह्नुङ्(अपनयने)+अप् । ‘ऋदोरप्’ ३.३.५७। १.अपलापः,सतोऽपि वस्तुनः असत्त्वेन कथनम् । २.गोपनम् । ‘ऋणे देये प्रतिज्ञाते पञ्चकं शतमर्हति । अपह्नवे तद्विगुणं तन्मनोरनुशासनम्’ मनुः८.१३९। ३.स्नेहः। ४.स्तुतिः। ‘स्तुतिस्नेहावपह्नुवौ’ वैज०। ५.चौर्यम् । ‘अपह्नवः पुनःस्नेहेऽपलापे चौरकर्मणि’ हैमः। ६.अर्थालङ्कारभेदः। ‘स्थापनं स्यादह्नुतिः’ ‘क्वचिदारोपपूर्वकोऽपह्नवः’ सा०द०१०.३८।
अपह्नुतः	(वि) अप+ह्नुङ्(अपनयने)+क्तः(कर्मणि) । ‘निष्ठा’ ३.२.१०२। १..अपलपितः,सत्त्वेऽपि असत्त्वेन गोपितः। (न) भावे क्तः। २.सत्यस्य गोपनम्,अपलापः। 
अपह्नुतिः	(स्त्री) १.अपलापः, सतोऽपि वस्तुनः असत्वेन कथनम् । २.सत्यस्य गोपनम् । ३.अर्थालङ्कारभेदः। ‘प्रकृतं प्रतिषिध्यान्यस्थापनं स्यादपह्नुतिः’ सा०द०१०.३८। यथा ‘नेदं नभोमण्डलमम्बुराशिः’ ।
अपह्रियमाणः	(वि) अप+हृञ्(हरणे)+शानच्(कर्मणि) । १.चौर्यमाणः। २.अपाकृष्यमाणः। 
अपांगर्भः	(पुं) १.अग्निः। २.वायुः। ‘वह्निवातावपांगर्भौ’ वैज०।
अपांनाथः	(पुं) अपां नाथः। अलुक् । १.वरुणः। २.समुद्रः।
अपांनपात्	(पुं) अपः न पातयति । अपां न पात् । प्रकृतिभावः,षष्ठ्याः अलुक् । ‘नभ्राण्नपात्०’ ६.३.७५। ‘तत्पुरुषे०’ ६.३.१४। यज्ञदेवताभेदः। ‘अपोनपात् अपांनपाञ्च देवता’ सि०कौ०। ‘अपोनपाते अपांनपातेऽनुब्रूहि’ प्रैष्यः।
अपांनिधिः	(पुं) अपां निधिः आधारः। षष्ठ्याः अलुक् । ‘तत्पुरुषे०’ ६.३.१४। १.समुद्रः। २.विष्णुः। ‘अपांनिधिरधिष्ठानम्’ वि०स०।
अपांपतिः	(पुं) अपां पतिः। षष्ठ्याः अलुक् । ‘तत्पुरुषे०’ ६.३.१४। १.समुद्रः। ‘समुद्रोऽब्धि०यादःपतिरपांपतिः’ अमरः। ‘अपांपतिर्नित्यमबिन्धनेन’ याद०१८.४५। २.वरुणः।
अपांपाथः	(न) (अपांपाथस्) । अपां पाथः सारः। अन्नम् । ‘अन्नं वा अपांपाथः’ श्रुतिः। 
अपांपित्तम्	(न) अपां पित्तम् इव । १.अग्निः। तस्य जलहेतुत्वात् पित्तत्वम् । ‘अग्नेरापः’ श्रुतिः। २.चित्रकवृक्षः।
अपांयोनिः	(पुं) अपां योनिः। षष्ठ्याः अलुक् । ‘तत्पुरुषे०’ ६.३.१४। समुद्रः। ‘समुद्रो वै अपांयोनिः’ शत०ब्रा०।
अपांसुला	(स्त्री) पांसवः दोषाः अस्याः सन्ति । पांसुला स्वैरिणी । ‘स्वैरिणी पंसुला’ अमरः। न पांसुला । नञ्+पांसु+लच् । ‘सिध्मादिभ्यश्च’ ५.२.१७। पतिव्रता । ‘अपांसुलानां धुरि कीर्तनीया’ रघुः२.२।
अपाक्	(वि) (अपाच्) । अपाञ्चति पृष्ठतः गच्छति । अप+अञ्चु(गतौ)+क्विन् । ‘ऋत्विग्०दिगुष्णिगञ्चु०’ ३.२.५९। १.पृष्ठगामी । २.अस्पष्टः,अप्रकाशः। ३.दक्षिणदिग्भववस्तु,अपाचीनम् । ‘अपागपाचीनम्’ हैमः। (अ) ४.पृष्ठतः। ५.दक्षिणदिशि।  ६.पश्चिमदिशि।
अपाकः	(पुं) न पाकः। १.अपरिपक्वता,अपचनम् । २.अजीर्णता । ‘अपाकः शून्यताङ्गानामामवातस्य लक्षणम्’ माधवः। ३.अजीर्णरोगः। (वि) न पाकः यस्य । ४.अपक्वः। 
अपाकजः	(वि) पाकात् जायते । पाक+जनी(प्रादुर्भावे)+डः। ‘पञ्चम्यामजातौ’ ३.२.९८। न पाकजः। १.पाकजभिन्नः। ‘अपाकजोऽनुष्णाशीतस्पर्शस्तु पवने मतः’ कारिका०१.४२। २.प्रकृतिसिद्धः।
अपाकरणम्	(न) अप+आ+डु कृञ्(करणे)+ल्युट् । ‘ल्युट्च’ ३.३.११५। १.अपसारणम्,दूरीकरणम् । ‘निधाय वत्सापाकरणं पूर्ववत्’ कात्या०४.१२.३५। २.अस्वीकारः,तिरस्करणम् । ३.निराकरणम् । ‘ऋणत्रयापाकरणान्नास्त्यपवर्गः’गौ०सू०। ४.बहिष्कारः।
अपाकरिष्णुः	(वि) अप+आ+डु कृञ्(करणे)+ इष्णुच् बाहु०। १.दूरीकरणशीलः। २.तिरस्करणशीलः।
अपाकर्म	(न) (अपाकर्मन्) । १.निरासः। २.ऋणसन्दायः। 
अपाकशाकम्	(न) न पच्यते शाकः यस्य । आर्द्रकम्,कटुमूलविशेषः,शुण्ठीभेदः। तस्य मूलमेव पच्यते भोजनार्थं न शाकः।
अपाकी	(वि) (अपाकिन्) । न पाकः अस्य । अपाक+इनिः। ‘अत इनिठनौ’ ५.२.११५। पाकशून्यः,अपाकः।
अपाकृतः	(वि) अप+आ+डु कृञ्(करणे)+क्तः। ‘निष्ठा’ ३.२.१०२। १.द्रावितः,निवारितः। २.दूरीकृतः,त्यक्तः। ‘त्वयि पूजनं जगति जाल्म कृतमिदमपाकृते गुणैः’ माघः१५.३३। ३.तिरस्कृतः।
अपाकृतिः	(स्त्री) अप+आ+डु कृञ्(करणे)+क्तिन् । ‘स्त्रियां क्तिन्’ ३.३.९४। १.अस्वीकृतिः,तिरस्कारः। २.निवारणम्,दूरीकरणम् । ३.अपकारेण क्रोधजन्यविकारः। ‘निशम्य सिद्धिं द्विषतामपाकृतीः’ किरा०१.२७।
अपाकृत्य	(अ) अप+आ+कृ+ल्यप् । निराकृत्य । ‘ऋणानि त्रीण्यपाकृत्य मनो मोक्षे निवेशयेत्’ मनुः६.३५।
अपाक्रिया	(स्त्री) १.अपाकरणम्,निराकरणम् । २.अपसारणम् । ‘अनाहिताग्निना स्तेयमृणानामनपक्रिया’ मनुः११.६५।
अपाक्षः	(वि) अपनतम् अनुगतम् अक्षम् इन्द्रियं यस्य । १.प्रत्यक्षः,प्रत्यक्षविषयः। ‘प्रत्यक्षोऽपाक्षमध्यक्षम्’ त्रिका०। २.अपगतम् अक्षि नेत्रं यस्य । नेत्रहीनः। (न) ३.इन्द्रियसन्निकर्षजं प्रत्यक्षज्ञानम् । 
अपाङ्क्तः	(वि) न पङ्क्तिम् अर्हति । एकपङ्क्तौ भोजनानर्हः। ‘आपाङ्क्तदाने यो दातुर्भवत्यूर्ध्वं फलोदयः’ मनुः३.१६९।
अपाङ्क्तेयः	(वि) न पङ्क्तिम् अर्हति । अपङ्क्ति+ढक् । सद्भिः सह एकपङ्क्तौ भोजनानर्हः स्तेनपतितादिः। ‘एतान् विगर्हिताचारानपाङ्क्तेयान् द्विजाधमान्’ मनुः३.१६७।
अपाङ्क्त्यः	(वि) न+पङ्क्ति+अञ्+ण्यञ् । ‘उत्सादिभ्योऽञ्’ ४.१.८६। ‘चतुर्वर्णादीनां०’ वा०७.३.३१। अपाङ्क्तेयः,सद्भिः सह एकपङ्क्तौ भोजनानर्हः स्तेनपतितादिः। ‘अपाङ्क्त्यो यावतः पाङ्क्त्यान् भुञ्जानाननुपश्यति’ मनुः३.१७६।
अपाङ्गः	(पुं) अपाङ्गति तिर्यक् चलति नेत्रं यत्र । अप+अगि(गतौ)+अच् । ‘नन्दिग्रहि०’ ३.१.१३४। १.नेत्रप्रान्तः। ‘चलापाङ्गां दृष्टिं स्पृशसि’ शाकु०१.२४। २.तिलकः। ३.अपगतम् अङ्गं यस्य । अनङ्गः,कामदेवः।  (वि) ४.अङ्गहीनः। ‘अपाङ्गस्त्वङ्गहीने स्यान्नेत्रान्ते तिलकेऽपि च’ मेदिनी ।
अपाङ्गकः	(पुं) अपाङ्गः एव । अपाङ्ग+कन्(स्वार्थे) । १.नेत्रप्रान्तः। २.तिलकः। ३.अपकृष्टम् अङ्गं यस्य । अपाङ्ग+कप् वा । ‘शेषाद्विभाषा’ ५.४.१५४। अपामार्गवृक्षः(अपाङ्) । (वि)अपगतम् अङ्गं यस्य । ४.अङ्गहीनः। 
अपाङ्गदर्शनम्	(न) अपाङ्गेन नेत्रान्तेन दर्शनं वीक्षणम् । तिर्यक् दृष्टिक्षेपः,कटाक्षः।
अपाङ्गदृष्टिः	(स्त्री)अपाङ्गेन नेत्रान्तेन दृष्टिः दर्शनम् । तिर्यक् दृष्टिक्षेपः,कटाक्षः।
अपाङ्गविलोकितम्	अपाङ्गेन नेत्रान्तेन विलोकितं दर्शनम्  । तिर्यक् दृष्टिक्षेपः,कटाक्षः।
अपाङ्गवीक्षणम्	अपाङ्गेन नेत्रान्तेन वीक्षणं दर्शनम् । तिर्यक् दृष्टिक्षेपः,कटाक्षः।
अपाङ्गदेशः	(पुं) नेत्रस्य प्रान्तदेशः। 
अपाङ्गनेत्रः	(वि) अपाङ्गदेशं व्याप्य नेत्रं यस्य । १.दीर्घनेत्रशाली,सुन्दरनेत्रयुक्तः। ‘यदियं पुनरप्यपाङ्गनेत्रा’ विक्रमो०१.१८। (न) अपाङ्गं देशं व्याप्य नेत्रम् । २.दीर्घनेत्रम्,आयतलोचनम् ।
अपाची	(स्त्री) अपाञ्चति सूर्यम् । अप+अञ्चु(गतौ)+क्विन्+ङीप् । ‘ऋत्विग्०दिगुष्णिगञ्चु०’ ३.२.५९। ‘उगितश्च’ ४.१.६। १.दक्षिणा दिक् । ‘दक्षिणाऽपाची’ हैमः। २.पश्चिमा दिक् । 
अपाचीतरा	(स्त्री) अपाच्याः दक्षिणस्याः इतरा । उत्तरदिक् ।
अपाचीनः	(वि) अपाच्यां दक्षिणस्यां भवः। अपाची+खः। ‘विभाषाञ्चेरदिक्स्त्रियाम्’ ५.४.८। १.दक्षिणदिग्भवः,अवाक् । २.पश्चिमदिग्भवः। ३.पृष्ठतः स्थितः। ४.अप्रकाशमानः। ‘योह्यपाचीने तमसि मदन्तीः’ ऋक् ७.६.४। ५.विपर्यस्तः,विपरीतः। ‘अपाचीनमवागर्थे विपर्यस्ते च’ मेदिनी । 
अपाच्यः	(वी) अपाच्यां भवः। अपाची+यत् । ‘द्युप्रागपागुदक्प्रतीचो यत्’ ९४.२.१०१। १.पाश्चात्यः। २.दाक्षिणात्यः। ‘राजानो ये अपाच्यानाम्’ ऐ०ब्रा०। ३.न पाच्यः। न+पच्+ष्यण्(कर्मणि) । पचनायोग्यः,पाकानर्हः।
अपाटवम्	(न) न पाटवम् । १.अपटुता, अकौशलम् । २.अशक्तता । ३.रोगः,व्याधिः। ‘मान्द्यं व्याधिरपाटवम्’ हैमः। (वि) नास्ति पाटवं यत्र । ४.अकुशलः,अशक्तः।
अपाणिनीयः	(वि) न पाणिनीयः। १.पाणिनिना अनुक्तः। २.पाणिनिशास्त्रानध्यायी ।
अपात्	(पुं) (अपाद्) नास्ति पादः यस्य । अन्त्यलोपः समा०। पादशून्यः। ‘अपादपाणिर्जवनो ग्रहीता’ श्रुतिः।
अपात्तः	(वि) अप+आ+दा+क्तः। प्राप्तः। ‘नास्ति हिरण्यस्यापात्तम्’ बृ०उ०।
अपात्रकृत्या	(स्त्री) १.निन्दितधनादानादि कर्म । २.अपात्रता ।
अपात्रभृत्	(वि) अयोग्यजनपोषकः। ‘प्रायेणापात्रभृद् भवति राजा’ पञ्चत०१।
अपात्रम्	(न) न पात्रम् । १.निकृष्टं पात्रम् । २.दानादियोग्यताहीनः। ‘अदेशकाले यद्‌दानमपात्रेभ्यश्च दीयते । असत्कृतमवज्ञातं तत् तामसमुदाहृतम्’ गीता १७.२२। ३.विद्यादिहीनः अनाचारः।
अपात्रीकरणम्	(न) अपात्रं श्राद्धभोजनाद्ययोग्यं क्रियते अनेन । १.निन्दितधनादानाद्यनुचितकर्माचरणम् । २.निन्दितप्रतिग्रहादिजनितः पापभेदः। स च चतुर्धा- ‘निन्दितेभ्यो धनादानं वाणिज्यं शूद्रसेवनम् । अपात्रीकरणं ज्ञेयम् असत्यस्य च भाषणम्’ मनुः ११.६९ ।
अपात्रदायी	(वि) (अपात्रदायिन्) । दानादियोग्यताहीने दाता ।
अपादानम्	(न) अपादीयते विश्लिष्यते अस्मात् । अप+आ+दा+ल्युट् । ‘ल्युट्च’ ३.३.११५। १.अपहरणम्,अपसरणम् । २. कारकविशेषः,षट्कारकेषु पञ्चमम् - व्या०। ‘ध्रुवमपाये अपादानम्’ पा०१.४.१४। ‘अपाये यदुदासीनं चलं वा यदि वाचलम् । ध्रुवमेवातदावेशात् तदपादानमुच्यते’ वाक्यप०। तत् त्रिधा- ‘निर्दिष्टविशयं किञ्चिदुपात्तविषयं तथा । अपेक्षिताक्रियं चेति त्रिधापादानमिष्यते’ वाक्यप०।
अपाध्वा	(पुं) (अपादध्वन्) । अपकृष्टः अध्वा मार्गः। कुमार्गः। 
अपानः	(पुं) अपसारणेन अनिति अनेन । अप+अन(प्राणने)+घञ् । ‘हलश्च’ ३.३.१२१। १.देहस्थपञ्चवायुषु भेदः,गुदस्थवायुः। ‘प्राणापानौ समौ कृत्वा नासाभ्यन्तरचारिणौ’ गीता ५.२७। (न) २.गुदम् । ३.वृषणः। ‘अपानो देहजो वायुरपानं वृषणे गुदे’ वैज०।
अपाननम्	(न) अप+अन(प्राणने)+ल्युट्(भावे) । ‘ल्युट्च’ ३.३.११५। १.श्वासोच्छ्वासौ,अपश्वसनम्,मुखनासिकाभ्यां बहिर्निस्सारितप्राणवायोः ताभ्यामेव मार्गाभ्यम् अन्तराकर्षणम् । २.मलमूत्रादेः अधोनयनम् ।
अपन्तरतमाः	(पुं) (अपान्तरतमस्) । अपगतम् आन्तरं तमः यस्य । वेदार्थप्रकाशकः देवसुतभेदः। ‘अपान्तरतमा नाम जातो देवस्य वै सुतः। कृताश्च तेन वेदार्थाः’ हरिवं०२६२अ०। 
अपापः	(वि) नास्ति पापं पापकरणं वा यस्य । १.निष्पापः,पापशून्यः। ‘इयं दाशरथे सीता सुव्रता ब्रह्मचारिणी । अपापा हि त्वया त्यक्ता ममाश्रमसमीपतः’ हरिव०२६२अ०। २.पापजनकव्यापारशून्यः। 
अपापविद्धः	(वि) न पापविद्धः। धर्माधर्मविवर्जितः। 
अपापी	(वि) (अपापिन्) । निष्पापः,पवित्रः।
अपामार्गः	(पुं)  अपमृज्यते व्याधिः अनेन । अप+मृजूष्(शुद्धौ)+घञ्(करणे),कुत्वदीर्घौ । ‘हलश्च’ ३.३.२१। ‘उपसर्गस्य घञि’ ६.३.१२२। शैखरिकः,कीशपर्णीवृक्षः(अपाङ्) । ‘अपामार्गःशैखरिकः’ अमरः। ‘अपामार्ग त्वया वयं सर्वं तदमपमृज्महे’ अथर्वा ४.१८.७।
अपामार्जनम्	(न) अप+आ+मृज+ल्युट् । शोधनम्,रोगपापादीनां दूरीकरणम् ।
अपायः	(पुं) अप+इण्(गतौ)+अच् । ‘एरच्’ ३.३.५६। १.विश्लेषः,वियोगः। ‘ध्रुवमपायेऽपादानम्’ पा०१.४.२४। २.चलनम् । ३.नाशः। ‘नाशस्त्वपक्रमोऽपायः’ वैज०। ‘मालत्यपायमधिगम्य विरक्तचेताः’ मालती०१०.९। ४.विपत्तिः,हानिः। ‘कायः सन्निहितापायः’ हितो०४.६५। ५.अपगमनम् ।  
अपायी	(वि) (अपायिन्) । अपायः अस्य अस्ति । अपाय+इनिः। ‘अत इनि०’ ५.२.११५। १.अपाययुक्तः। २.वियोगी । ३.नश्वरः। ‘आगमापायिनोऽनित्याः’ गीता २.१४।
अपारः 	(पुं)  नास्ति पारं यस्य । १.समुद्रः। (वि) २.सीमारहितः,निरवधिः। ‘मही अपारे रजसि’ ऋक् ९.६८.३। ३.अत्यधिकः। ४.अनुत्तार्यः,अजेयः। ‘रावणश्च महाशत्रुरपारः’ रामा०। ५.तीररहितः। ६.अगाधः,अतलः। ७.अत्यन्तक्लेशकरः। (स्त्री) अपारा । भूमिः। (न)नद्याः अपरं तटम् । 
अपार्णः	(वि) १.निकटस्थः। (न) २.अभ्यर्णम्,समीपम् । 
अपार्थः	(वि) अपगतः अर्थः प्रयोजनं यस्मात् । १.व्यर्थः,प्रयोजनशून्यः। (पुं) २.अपगतः अर्थः। असम्बद्धार्थः। (न) ३.अर्थशून्यं वचनम्,असम्बद्धवाक्यम् । ‘समुदायार्थशून्यं यत्तदपार्थमितीष्यते’ काव्यप्र०३.२८। 
अपार्थकः	(वि) अपगतः अर्थः यस्य । अपार्थ+कप् । ‘शेषाद्विभाषा’ ५.४.१५४। १.व्यर्थः,निष्प्रयोजनः। ‘स्वभावेनैव यद् ब्रूयुस्तद्ग्राह्यं व्यावहारिकम् । अतो यदन्यद् विब्रूयुर्धर्मार्थं तदपार्थकम्’ मनुः८.७८। (न) २.योग्यताकाङ्क्षासत्तिशून्यं वाक्यम् । ‘पौर्वापर्यायोगादप्रतिसम्बद्धार्थमपार्थकम्’ गौतमः। 
अपालः	(वि) न पालः। १.अपालकः,पालकभिन्नः। २.न पालः यस्य । पालकशून्यः पश्वादिः। (स्त्री) अपाला । ३.ब्रह्मवादिनी अत्रिसुता । ‘अपालामिन्द्रशिष्यः पूह्यकृणोः’ ऋक् ८.९.१७ ।
अपालम्बः	(पुं) अपकृष्य आलम्बते । अप+आ+लबि (अवस्रंसने)+घञ् । शकटपश्चाद्भागः। ‘ततः पश्चात् परिक्रम्य अपालम्बमभिपद्याह’ शत०ब्रा०३.३.४.१२। 
अपावरणम् 	(न) अप+आ+वृञ्(वरणे)+ल्युट्(भावे) । ‘ल्युट्च’ ३.३.११५। १.आवरणनिवारणम् । २.आवरणापसारणम् । ३.आवरणम्,गोपनम् ।
अपावर्तनम्	(न) अप+आ+वृतु(वर्तने)+ल्युट् । ‘ल्युट्च’ ३.३.११५। १.पश्चाद्धावनम् । २.अपकर्षणम्,अपाकरणम् । ३.अटनम् । ४.तिरस्कारः। ५.पतित्वा उल्लुण्ठनम्,भूम्यादौ उल्लुण्ठनम् ।
अपावृतः	(वि) १.अनावृतः। २.उद्घाटितः। ‘यदृच्छया चोपपन्नं स्वर्गद्वारमपावृतम्’ गीता २.३२। ३.पिहितः। ४.अपगतम् आवृतम् आवरणं यस्य । स्वतन्त्रः। ‘अपावृतस्तु पिहिते स्वतन्त्रे’ मेदिनी । ‘त्वं ब्रह्म परमं साक्षादनाद्यन्तमपावृतम्’ भाग०११.१६.१।
अपावृतिः	(स्त्री) अप+आ+वृञ्(वरणे)+क्तिन् । ‘स्त्रियां क्तिन्’ ३.३.९४। १.आवरणनिवारणम्,उद्घाटनम् । २.आवरणम् । ३.अपसारणम् ।
अपावृत्तः	(वि) अप+आ+वृतु(वर्तने)+क्तः। ‘गत्यर्थाकर्मक०’ ३.४.७२। १.लुठितः,वेल्लितः। ‘अपावृत्तपरावृत्तलुठितानि तु वेल्लिते’ हैमः। २.अन्तरितः,आच्छादितः। ३.निवृत्तः। ‘प्रतिग्रहादपावृत्तः सन्तुष्टो येन केनचित्’ महाभा०। ४.परावृत्तः,पराङ्मुखः। ‘पुरः सूर्यादपावृत्तः छायामिव महातरुः’ किरा०१५.३३।
अपावृत्तिः	(स्त्री) अप+आ+वृतु(वर्तने)+क्तिन् । ‘स्त्रियां क्तिन्’ ३.३.९४। १.उद्वर्तनम्,भ्रमणम् । २.निवृत्तिः।
अपाश्रयः 	(वि) अपगतः आश्रयः यस्य । १.आश्रयहीनः। (पुं) २.आधारः। ३. प्राङ्गणावरणम्,मत्तालम्बः(सामियाना) । ‘मत्तालम्बोऽपाश्रयः स्यात्’ हैमः। ४.पर्यङ्कः। ५.मध्यम् । ‘पर्यङ्कस्यापाश्रये’ काद०। 
अपासंगः 	(पुं) अप+आ+षञ्ज(सङ्गे)+घञ् । ‘हलश्च’ ३.३.१२१। तूणीरः,इषुधिः। 
अपासनम् 	(न) अप+असु(क्षेपणे)+ल्युट् । ‘ल्युट् च’ ३.३.११५ । १.क्षेपणम् । २.वर्जनम्, दूरीकरणम् । ३.वधः,निहननम् । ‘अपासनम् । निस्तर्हणं निहननम्’ अमरः।
अपासितः	(वि) अप+असु(क्षेपणे)+णिच्+क्तः। ‘निष्ठा’ ३.२.१०२। १.अपसारितः,क्षिप्तः। २.प्रवर्तितः। ३.मारितः, हतः।
अपासुः 	(वि) अपगताः असवः प्राणाः यस्य । मृतः,गतप्राणः।  
अपासृतः	(वि) अप+आ+सृ(गतौ)+क्तः। ‘गत्यर्थाकर्मक०’ ३.४.७२। १.दूरीभूतः। २.पलायितः।
अपास्तः	(वि) अप+असु(क्षेपणे)+क्तः। ‘निष्ठा’ ३.२.१०२। १.क्षिप्तः। २.निरस्तः। ३.दूरीकृतः। ‘निरस्तगाम्भीर्यमपास्तपुष्पकम्’ माघः१.५५। ४.स्थापितः। ‘अस्तापास्तसमस्तभासि नभसः पारं प्रयाते रवौ’ रत्ना०१.२३। ५.त्यक्तः। ‘अपास्तसमस्ताशमपि उपगतदक्षिणाशम्’ चम्पूरा०३.१२.१।
अपास्य	(अ) अप+असु(क्षेपणे)+ल्यप् । ‘समासेऽनञ्०ल्यप्’ ७.१.३७। १.उत्क्षित्य । २.निरस्य । ३.परित्यज्य । ‘किमित्यपास्याभरणानि यौवने’ कुमा०५.४४।
अपि	(अ) १.सम्भावनम् । ‘सम्भावनं शक्त्युत्कर्षमाविष्कर्तुमत्युक्तिः’ सि०कौ०५५७। ‘अपि स्तुयात् विष्णुम्’ । २.निन्दा,गर्हा । ‘धिग्देवदत्तमपि स्तुयाद्वृषलम्’ । ३.समुच्चयः। ‘अपि स्तुहि अपि सिञ्च’ । ‘अस्ति मे सोदरस्नेहोऽप्येतेषु’ शाकु०१.१७.५। ४ अल्पपदार्थः। ‘सार्पिषोऽपि स्यात्’ । सर्पिर्बिन्दुः स्यात् इत्यर्थः। ५.कामाचारानुज्ञा,अन्ववसर्गः। ‘अपि स्तुहि’ । ‘अपिः पदार्थसम्भावनोन्ववसर्गगर्हासमुच्चयेषु’ पा०१.४.९६। ६.अनिर्वाच्यम् । ‘व्यतिषजति पदार्थानान्तरः कोऽपि हेतुः’ उ०रा०६.१२। ७.शङ्का । ‘अपि चोरो भवेत्’ । ८.प्रश्नः। ‘अपि क्रियार्थं सुलभं समित्कुशम्’ कुमा०५.३३। ९.प्रत्याशा,निरीक्षा । ‘अपि जीवेत्स ब्राह्मणशिशुः’ उ०रा०२.११.१। १०.तथापि । ‘अपि दृष्टमपि श्रुतं प्रभावम्’ याद०१५.२५। 
अपिग्राह्यः	(वि) अपि+ग्रह(उपादाने)+ण्यत् । ‘ऋहलोर्ण्यत्’ ३.१.१२४। प्रतिग्राह्यः,प्रतिग्रहयोग्यः,स्वीकार्यः।
अपिगीर्णः 	(वि) अपि+गॄ(निगरणे)+क्तः। ‘निष्ठा’ ३.२.१०२। १.कथितः। २.वर्णितः। ३.प्रशंसितः,स्तुतः। ‘अपिगीर्णवर्णिताभिष्टुतेडितानि स्तुतार्थानि’अमरः।
अपिच 	(अ) किञ्च । पदद्वयमिति बहवः।‘अपि च, भूषणाद्युपभोगेन प्रभुर्भवति न प्रभुः’ मुद्रा०३.२३।
अपिच्छिलः	(वि) न पिच्छिलः। १.स्वच्छः,पङ्करहितः। २.गहनः,गाढः। ‘प्रमेहिणो यदा मूत्रमनाविलमपिच्छिलम्’ माधवकरः। 
अपित्	(वि) इत्संज्ञकपकाररहितः। ‘सार्वधातुकमपित्’ पा०१.२.४।
अपितु	(अ) १.किन्तु । ‘अपितु त्रपया न तास्तदुक्तीस्त इमे नान्विह चेतसा नमन्ति’ याद० १५.६० । २.किञ्च । ३.यदि, यद्यपि । ‘किन्त्वर्थेऽपितु यद्यर्थे’ त्रिका० ।
अपितृकः 	(वि) अविद्यमानः पिता यस्य । मृतपितृकः।
अपित्र्यः	(वि) न पितुः आगतः। न+पितृ+यत् । ‘पितुर्यच्च’ ४.३.७९ । अपैतृकः,न पितृसम्बन्धी ।
अपिधानम्	(न) अपि+धा+डु धाञ्(धारणे)+ल्युट्(भावे) । ‘ल्युट्च’ ३.३.११५। १.गोपनम् । ‘नैकजलदच्छत्रापिधानं जगत्’ मृच्छ०५.२४। (वि) अपि+धाञ्+ल्युट्(करणे) । ‘करणा०’ ३.३.११७। २.आच्छादकः। ‘अमृतापिधानमसि’ ।
अपिनद्धः	(वि) अपिनह्यते स्म । अपि+णह(बन्धने)+क्तः। ‘निष्ठा’ ३.२.१०२ । १.परिहितवस्त्रादिः,आच्छादितः,पिनद्धः। ‘पिनद्धश्चापिनद्धवत्’ अमरः। २.बद्धः। ३.धृतः। ४.न पिनद्धः। अनाच्छादितः।
अपिव्रतः	(वि) अपिः संसर्गे । अपि संसृष्टं व्रतं, कर्म, भोजनं वा यस्य । १.दायाद्येन अविभक्तः। २.संसृष्टधनः। ३.गोत्रजः। ४.संसृष्टभोजनः। ‘अपिव्रताश्चान्वारभन्ते यजमानम्’ कात्या० ८.६.२६ । 
अपिहितः	(वि) अनाच्छादितः। अपि+डु धाञ्(धारणे)+क्तः। ‘निष्ठा’ ३.२.१०२ । १.आवृतः। २. न पिहितः। 
अपीतः	(वि) अपि+इण्(गतौ)+क्तः। ‘गत्यर्थाकर्मक०’ ३.४.७२। १.विलीनः। ‘सौम्य तदा सम्पन्नो भवति स्वमपीतो भवति’ श्रुतिः। २.न पीतः। पीतभिन्नवर्णवान् । ३.न पीतं पानम् अस्य । पानरहितः,अकृतपानः। (पु) न पीतः। ४.पीतभिन्नवर्णः। (न) ५.विलयः। ६.अपगमनम् । ७. न पीतं पानम् । अपानम् ।  
अपीतिः	(स्त्री) अपि+इण्(गतौ)+क्तिन् । ‘स्त्रियां क्तिन्’ ३.३.९४। १.प्रलयः,विनाशः। ‘अपीतौ तद्वत् प्रसङ्गादसमञ्जसम्’ ब्रह्मसू०२.१.८। २.अपगमः। ३.विलयः,एकीभावः। ४.आधारे क्तिन् । युद्धम्,सङ्ग्रामः। ‘पुरा यत्सूरस्तनसो अपीतेः’ ऋक् १.१२१.१०। 
अपीनसः	(पुं) अपीनाय अपीनत्वाय सीयते कल्पते । १.पीनसः,नासारोगः। (वि) २.पीनसात् नासारोगात् भिन्नः। पीनसरहितः,नासारोगरहितः।
अपीव्यः	(वि) अपि च्यवते सौन्दर्यात् हीयते । अपि+च्यु+डः। १.अतिसुन्दरः। ‘अपीव्यदर्शनं शश्वत् सर्वलोकनमस्कृतम्’ भाग०। २.अपि+अञ्चु+क्विप् । अप्यङ् । तत्र साधुः। अन्तर्हितः। ‘यदाविर्यदपीच्यम्’ ऋक् ८.४७.१३। ३.गुह्यः। ‘मर्तानां मनुष्याणामपीच्यम्’ ऋक् ८.३९.६।
अपुंस्का	(स्त्री) नास्ति पुमान् यस्याः। पतिरहिता । ‘नापुंस्कास्तीति मे मतिः’ भट्टिः।
अपुच्छा	(स्त्री) नास्ति पुच्छम् अग्रं यस्याः। १.शिंशपावृक्षः। (वि) २.लाङ्गूलहीनः। ३.शिखरहीनः।
अपुण्यः	(वि) न पुण्यः। १.पुण्यशून्यः। २.अपवित्रः। (न) न पुण्यम् । ३.पापम् ।
अपुण्यकृत्	(वि) अपुण्यं करोति । १.पापकारी ।‘क्षत्रियश्चैव वृत्तस्थो वैश्यः शूद्रस्तथैव च । यः पिबेत् कपिलाक्षीरं न ततोऽन्योऽस्त्यपुण्यकृत्’ आप०स्मृतिः। २.न पुण्यं करोति । पुण्याकर्ता, अकृतपुण्यः। ‘गृहानुपैतुं प्रणयादभीत्सवो भवन्ति नापुण्यकृतां मनीषिणः’ माघः१.१४।
अपुत्रः 	(वि) न पुत्रः यस्य । १.पुत्ररहितः,अजातपुत्रः। ‘अपुत्रोऽनेन विधिना सुतां कर्वीत पुत्रिकाम्’ मनुः९.१२७। २.मृतपुत्रः। ३.अयोग्यः पुत्रः। (स्त्री) अपुत्रा ।
अपुत्रकः	(वि) नास्ति पुत्रः यस्य । अपुत्र+कप् । ‘शेषाद्विभाषा’ ५.४.१५४। पुत्ररहितः। (स्त्री) अपुत्रिका ।
अपुनः	(अ) (अपुनर्) । न पुनः। सकृत् । ‘अनानुकृत्यमपुनश्चकार’ ऋक् १०.६८.१०।
अपुनरावृत्तिः 	(स्त्री) १.पुनरागमनाभावः। २.न पुनः आवृत्तिः संसारगतिः यतः। मुक्तिः। (वि) न पुनः आवृत्तिः यस्य । ३.पुनर्गमनशून्यः।
अपुनर्भवः	(पुं)न पुनः भवति उत्पद्यते अस्मात् । न+पुनर्+ भू(सत्तायाम्)+अप्(अपादाने) । मयूरव्यं०। १.कैवल्यम्,मुक्तिः।‘कैवल्यमपुनर्भवः’ हैमः।२.पुनर्जन्माभावः,पुनरुत्पत्त्यभावः। ‘हैतौ लिङ्गे प्रशमने रोगाणामपुनर्भवे । ज्ञानं चतुर्विधं यस्य स राजार्हो भिषक्तमः’ चरकः। ३.तत्त्वज्ञानम् । ४.परिहारः। (वि) न पुनर्भवः पुनरुत्पत्तिः यस्य । ५.पुनर्जन्मरहितः तत्त्वज्ञानवान् मुक्तः।
अपुमान्	(पुं) (अपुंस्) । न पुमान् । क्लीबः,नपुंसकः। ‘पुमान् पुंसोऽधिके शुक्रे स्त्री भवत्यधिके स्त्रियाः। समेऽपुमान् पुंस्त्रियौ वा क्षीणेऽल्पे च विपर्ययः’ मनुः३.४९।
अपुष्टः	(वि) न पुष्टः। १.पोषणरहितः। २.मृदुः। (न) ३.अपुष्टतादोषयुक्तं पदम्,प्रकृतार्थानुपकारकं पदम् ।
अपुष्टता	(स्त्री) अपुष्टस्य भावः। अपुष्ट+तल् । ‘तस्य०तलौ’ ५.१.११९। काव्ये अर्थदोषभेदः,प्रकृतार्थपोषणाकारित्वम् । यथा- ‘विलोक्य वितते व्योम्नि विधुं मुञ्च रुषं प्रिये’ अत्र विततशब्दः मानत्यागं प्रति न किञ्चित् उपकुरुते ।  
अपुष्टत्वम्	(न) अपुष्टस्य भावः। अपुष्ट+त्वः। ‘तस्य०त्वतलौ’ ५.१.११९। अपुष्टार्थता, काव्ये प्रकृतार्थापोषणकारित्वम् । ‘अपुष्टत्वं मुख्यानुपकारित्वम्’ सा०द०७.१२.२।
अपुष्पफलदः 	(पुं) अपुष्पं पुष्पाभावेऽपि फलं ददाति । अपुष्पफल+डु दाञ्(दाने)+कः। ‘आतो०कः’ ३.२.३। १.पुष्पं विना फलदः पनसवृक्षः। २.उदुम्बरवृक्षः। (वि) अहेतुकफलदाता ।
अपुष्पम्	(अ) पुष्पस्य अभावः। अभावार्थे अव्ययी०। पुष्पाभावः।
अपूजा	(स्त्री) न पूजा । १.पूजाभावः। २.आदराभावः। ३.सम्मानाभावः। ४.कुत्सितपूजा । ५.अविधानेन अर्चनम् । 
अपूजितः	(वि) न पूजितः। १.अनर्चितः। २.अनादृतः। ३.अवज्ञातः,तिरस्कृतः।
अपूतः	(वि) न पूतः। १.अपवित्रः। २.अशुद्धः। ‘यश्चापूत इव मन्येत’ कात्या०२२.४.२९। ३.व्रात्यः, संस्कारहीनः। ‘एतैरपूतैर्विधिवदापद्यापि च कर्हिचित्’ मनुः ।
अपूपः 	(पुं) न पूय्यते विशीर्यते । न+ पूयी(विशरणे)+पः। ‘उणादयो बहुलम्’ ३.३.१। १.गोधूमादिचूर्णपिष्टकः। ‘पूपोऽपूपः पिष्टकः स्यात्’ अमरः। २.पुरोडाशः। ‘वृथाकृशरसं यावं पायसापूपमेव च’ मनुः५.७। ३.गोधूमः।
अपूप्यः	(पु) अपूपाय हितः। अपूप+यत् । ‘विभाषा हविरपूपादि०’ ५.१.४। गोधूमचूर्णम्(मयदा) ।
अपूरणी	(स्त्री) न पूरयति पुष्पगन्धेन मनःप्रीतिं पूर्णां करोति निर्गन्धत्वात् । न+पूरी(आप्यायने)+णिच्+ल्युट्(कर्तरि)+ ङीप् । ‘कृत्यल्युटो बहुलम्’ ३.३११७। ‘टिट्डणञ्०’ ४.१.१५। १.शाल्मलीवृक्षः। २.सङ्ख्यापूरणसाधनार्थकप्रत्ययभिन्नः।
अपूर्णः	(न) न पूर्णः । न+पॄ(पालनपूरणयोः)+क्तः(भावे) । ‘नपुं०भावे क्तः’ ३.३.११४। १.न्यूनता,असम्पूर्णता,पूरणाभावः। ‘सारतण्डुलमपूर्णं श्रपयित्वा’  कात्या०४.१.५.७। (वि) २.न्यूनः। ‘अपूर्णमेकेन शतक्रतूपमः’ रघुः३.८८।  
अपूर्वः	(वि) न पूर्वः। १.अदृष्टपूर्वः,नवीनः। ‘अपूर्वयेव तत्कालसमागमसकामया’ माघः१९.८५। २.आश्चर्यकरः। ‘अपूर्वो दृश्यते वह्निः कामिन्याः स्तनमण्डले । दूरतो दहतीवाङ्गं हृदि लग्नस्तु शीतलः’  शृ०श०१७। ३.अज्ञातः,अविदितः। ‘विदितेऽप्यपूर्व इव तत्र हरिः’ किरा०६.३९। ४.पूर्वदिग्देश्कालभिन्नः। ५.अप्रथमः। ६.अवर्णपूर्वकः। (पुं)  ७.पूर्वभाविकारणसंस्पर्शशून्यः अकार्यः परमात्मा,परब्रह्म । ‘तदेतद्ब्रह्मापूर्वमनन्तरम्’ शत०ब्रा०(न) ९.प्रमाणान्तराप्राप्तम् । ‘उपक्रमोपसंहारावभ्यासोऽपूर्वता फलम्’ वेदा०सा०। १०. न पूर्वं पूर्वकालभवं दृष्टं यस्य । कर्मजन्यम् अदृष्टम्,वैधनिषिद्धक्रियाजन्ययोः कालान्तर भाविनोः सुखदुःखयोः हेतुभूते पुण्यपापे । (स्त्री)११पूर्वभिन्ना दिक् ।  
अपूर्वता	(स्त्री) अपूर्वस्य अन्यतः अप्राप्तस्य भावः। अपूर्व+तल् । १.प्रमाणान्तरागम्यत्वम् । २.तात्पर्यावधारणहेतुभेदः। ‘उपक्रमोपसंहारावभ्यासोऽपूर्वता फलम् । अर्थवादोपपत्तिश्च हेतुस्तात्पर्यनिर्णये’ । 
अपूर्वत्वम्	(न) अपूर्वस्य भावः। अपूर्व+क्तः। अपूर्वता,षड्विधलिङ्गेषु तृतीयं लिङ्गम्,प्रकरणप्रतिपाद्यस्य प्रमाणान्तरेणाविषयत्वम् ।
अपूर्वपतिः	(स्त्री) न पूर्वः पतिः यस्याः। अनूढा,कुमारी । ‘अपूर्वपतिं कुमारीम्’ सि०कौ० ।
अपूर्वप्रवेशः	(पुं) प्रथमप्रवेशः। नवं गृहं निर्माय तत्र प्रथमप्रवेशः।
अपूर्वविधिः	(पुं) अपूर्वे प्रमाणान्तरेण अप्राप्ते स्विधिः विधानम् ।  अप्राप्तप्रापकः लिङादिपदवेदनीयः शब्दविशेषः । यथा- ‘ज्योतिष्टोमेन स्वर्गकामो यजेत’ इति लिङादियुक्तं वाक्यं प्रमाणान्तरेण अप्राप्तस्य स्वर्गसाधनत्वं यागे बोधयति ।
अपृक्तः	(पुं) १.वर्णान्तरायुक्तः एकवर्णः प्रत्ययः। ‘अपृक्त एकाल्प्रत्ययः’ पा०१.२.४१। (वि) न पृक्तः। न+पृची(सम्पर्के)+क्तः। ‘निष्ठा’ ३.२.१०२। २.असंयुक्तः।
अपृथक्	(अ) न पृथक् । सहयोगः,पूर्वापरयोः एकादेशरूपं सम्भूयभवनम् । ‘पृथक्साहित्यम् अपृथक्साहित्यम् इति साहित्यं द्विविधम्’ वृद्धाः।
अपेक्षणम् 	(न) अप+ईक्ष(दर्शने)+ल्युट्(भावे) । अपेक्षा,आशा,इच्छा ।
अपेक्षणीयः	(वि) अप+ईक्ष(दर्शने)+अनीयर् । ‘तव्यत्तव्यानीयरः’ ३.१.९६ । १.अपेक्ष्यः,अभिलष्यः,अभिलषितव्यः। २.प्रतिपाल्यः,निरीक्ष्यः। ‘आत्मा यत्नेन रक्ष्यो रणशिरसि पुनः सोऽपि नापेक्षणीयः’ नवरत्नम् । 
अपेक्षमाणः	(वि) अप+ईक्ष(दर्शने)+शानच् । ‘लटः शतृशानचौ०’ ३.२.१२४। इच्छन्,अभिलषन् । ‘भवत्कृतां भूतिमपेक्षमाणः’ किरा०३.४९। 
अपेक्षा	(स्त्री) अप+ईक्ष(दर्शने)+अः। ‘गुरोश्च हलः’ ३.३.१०३ । १.आशा,इच्छा । ‘अध्यात्मरतिरासीनो निरपेक्षो निरामिषः’ मनुः६.४९। २.आवश्यकता । ‘स्फुलिङ्गावस्थथा वाह्निरेधापेक्ष इव स्थितः’ शाकु०७.९५। ३.पदानां परस्परं सम्बन्धः,आकाङ्क्षा तत्पदे पदवत्वरूपा शाब्दबोधजनिका । ‘यत्पदेन विना यस्यानुभवकता भवेत् । आकाङ्क्षा’ कारिका०४.८४। अपेक्षायां च प्रायशः समासादिवृत्तिः न इष्यते । ‘सापेक्षे प्रत्ययो न स्यात् समासो वा कथञ्चन । सापेक्षं तद्विजानीयादसमस्तविशेषणम्’ । यथा ‘ऋद्धस्य राज्ञः पुरुषः’ । ४. अवधानम्,जागरूकता । ‘देशापेक्षास्तथा यूयं याताऽदायाङ्गुलीयकम्’ भट्टिः७.४९। ५.प्रतीक्षा,निरीक्षा । ६.अवलम्बनम् । ७.आदरः,सम्मानः। ‘अलब्धमिच्छेद् दण्डेन लब्धं रक्षेदपेक्षया’ मनुः ७.९९ । ८.विचारः,पर्यालोचना । ‘न क्षुद्रोऽपि प्रथमसुकृतापेक्षया संश्रयाय प्राप्ते मित्रे भवति विमुखः’ मेघः१.१७। ९.अनुरोधः,अनुसारः। ‘सत्यामपि तपःसिद्धौ नियमापेक्षया मुनिः। कल्पवित् कल्पयामास’ रघुः१.९४।
अपेक्षाबुद्धिः	(स्त्री) अयमेकः अयमेकः - इत्याकारिका अनेकैकत्वविषयिणी बुद्धिः,नानैकत्वावगाहिबुद्धिः। ‘अनेकैकत्वबुद्धिर्या सापेक्षाबुद्धिरिष्यते’ कारिका०७.१०९।
अपेक्षितम्	(न) अप+ईक्ष(दर्शने)+क्तः(भावे) । ‘नपुंसके भावे क्तः’ ३.३.११४। १.इच्छा, अभिलाषः। (वि) अप+ईक्ष+क्तः। ‘निष्ठा’ ३.२.१०२। २.इष्टः,ईप्सितः। ३.निरीक्षितः। ४.अवहितः। ५.आकाङ्क्षितः। ‘अपेक्षितक्रियं चेति त्रिधाऽपादानमिष्यते’ हरिः।
अपेक्षितव्यः 	(वि) अप+ईक्ष(दर्शने)+तव्यत् । १.अभिलषणीयः। २.प्रतिपाल्यः। 
अपेक्षी	(वि) (अपेक्षिन्) । अपेक्षते । अप+ईक्ष(दर्शने)+णिनिः। ‘नन्दिग्रहि०’ ३.१.१३४। अभिलाषी,अपेक्षावान् । ‘प्रयोजनापेक्षितया प्रभूणां प्रायश्चलं गौरवमाश्रितेषु’ कुमा०३.१।
अपेक्ष्यः	(वि)  अप+ईक्ष(दर्शने)+ण्यत् । ‘ऋहलोर्ण्यत्’ ३.२.१२४। १.अपेक्षणीयः,अभिलष्यः। (अ) अप+ईक्ष(दर्शने)+ल्यप् । ‘समासे० क्त्वो ल्यप्’ ७.१.३७। २.अभिलष्य । ‘किमपेक्ष्य फलं पयोधरान् ध्वनतः प्रार्थयते मृगाधिपः’ किरा०२.२१।
अपेतः	(वि) अप+इण्(गतौ)+क्तः। ‘निष्ठा’ ३.२.१०२। १.निवारितः,अपसृतः। ‘अपेतयुद्धाभिनिवेशसौम्यो हरिर्हरिप्रस्थमथ प्रतस्थे’ माघः३.१। २.विचलितः,पलायितः। ३.मुक्तः। ‘उदवादनवन्द्यां तामवद्यादपेतः’ रघुः ७.७०। ४.अप+इण्(गतौ)+क्तः। ‘गत्यर्था०’ ३.४.७२।पलायितः।  
अपेतकृत्यः	(वि) अपेतम् अपगतं कृत्यं कर्म यस्य । कृत्यशून्यः,कृतकृत्यः। ‘यं प्रव्रजन्तमनुपेतमपेतकृत्यम्’ भाग०।
अपेतराक्षसी	(स्त्री) अपेतः राक्षसः इव पातकं यस्याः। तुलसी । राक्षसतुल्यपापादिहारिणी सा । ‘दूर्वा हरति पापानि धात्री हरति पातकम् । हरीतकी हरेद् रोगं तुलसी हरति त्रयम्’ स्कान्दम् । 
अपेताखिलचापलः	(वि) अपेतम् अखिलं चापलम् इन्द्रियचापल्यं यस्य । नियतेन्द्रियः,जितेन्द्रियः। 
अपेयः	(वि) न पातुं योग्यः। नञ्+पा(पाने)+यत् । ‘अचो यत्’ ३.१.९७। पानायोग्यः मद्यादिः। ‘यैः कृतः सर्वभक्ष्योऽग्निरपेयश्च महोदधिः। क्षयी चाप्यायितः सोमः को न नश्येत् प्रकोप्य तान्’ मनुः९.३१४।
अपेशलः	(वि) न पेशलः दक्षः। अदक्षः,पेशलत्वविरोधिमान्द्ययुक्तः। 
अपेहिकटा	(स्त्री) ‘अपेहि अपगच्छ कट’ इत्युच्यते यस्यां क्रियायाम् । ‘मयूरव्यंसकादयश्च’ २.२.७१। कटसम्बोधनकापगतिनिदेशक्रियाविशेषः । अपेहिद्वितीया, अपेहिप्रथमा, अपेहिवाणिजा, अपेहिस्वागता - इत्येते मयूरव्यंसकादिगणपठिताः शब्दाः तत्तत्सम्बोधनकापगमनक्रियानिदेशबोधकाः। 
अपैशुनः/अपैशुन्यः	(वि) न पैशुनं,पैशुन्यं परदूषणं यस्य । १.पैशुन्यशून्यः। (न) न पैशुनं,पैशुन्यम् । २.पैशुन्याभावः,परदूषणराहित्यम् । ‘त्यागः शान्तिरपैशुनम्’ गीता १६.२। 
अपोगण्डः	(वि) अपसि कर्मणि गण्डः त्याज्यः। १.अतिभीरुः। ‘अपोगण्डोऽतिभीरुः स्यात्’ हैमः ।२.विकलाङ्गः । ३.त्रिवलीयुक्तः मध्यभागः,वलिभः। ४.शिशुः। ‘अपोगण्डस्तु वलिभे विकलाङ्गे शिशावपि’ मेदिनी । ५.न पोगण्ड आषोडशाब्दः बालः। पोगण्डभिन्नः,अतीतषोडशवर्षः । ‘बाल आषोडशाद्वर्षात् पोगण्ड इति कथ्यते’ नारद० ।  
अपोढः	(वि) अप+वह(प्रापणे)+क्तः। ‘निष्ठा’ ३.२.१०२ । १.परित्यक्तः। २.निरस्तः। ‘कल्पनापोढमभ्रान्तं प्रत्यक्षं निर्विकल्पकम्’ सा०द०। ३.बाधितः। ‘ज्ञप्तुर्ज्ञेयः परो ह्यात्मा सोऽविद्याकल्पितः स्मृतः। अपोडे विद्यया तस्मिन् रज्वां सर्प इवाद्वयः’ उपदेशसा०१४.१२।    
अपोढकर्मा	(वि) (अपोढकर्मन्) । अपोढं कर्म येन । त्यक्तव्यापारः। 
अपोमयः	(वि) अपसः जलस्य विकारः। अपस्+मयट् । जलमयः।
अपोहः	(पुं) अपगतः ऊह:। अप+ऊह(वितर्के)+घञ्(भावे) । ‘भावे’ ३.३.१८। १.अपरतर्कनिरासाय कृतः विपरीततर्कः,बुद्धिगुणभेदः। ‘ऊहापोहाऽर्थविज्ञानं तत्त्वज्ञानं च धीगुणाः’ हैमः।  २.संशयनिवारणम् । ३.अतद्व्यावृत्तिः। ‘तद्वानपोहो वा शब्दार्थः’ काव्यप्र०२.८। ४.परित्यागः,दूरीकरणम् ।
अपोहनम्	(न) अप+ऊह(वितर्के)+ल्युट् । ‘ल्युट् च’ ३.३.११५। १.दूरीकरणम् । २.संशयनिवारणम्,अपगमनम् । ‘मत्तः स्मृतिर्ज्ञानमपोहनं च’ गीता १५.१५।
अपोहनीयः	(वि) अप+ऊह(वितर्के)+अनीयर् । ‘तव्यत्तव्यानीयरः’ ३.१.९६। १.अन्यकृततर्कनिरसनेन तर्कणीयः। ‘ऋत्विगपोहनीयास्त्रयः’ कात्या०२२.६.२१। २.संशयपरिहरणयोग्यः।
अपोह्यः	(वि) अप+ऊह(वितर्के)+ण्यत् । ‘ऋहलोर्ण्यत्’ ३.१.१२४। १.त्याज्यः। (अ) अप+ऊह+ल्यप् । ‘समा०क्त्वो ल्यप्’ ७.१.३७। २.निवार्य,दूरीकृत्य ।
अपौरुषः	(वि) नास्ति पौरुषम् अस्य । १.भीरुः,अधीरः। (न) न पौरुषम् ।  २.पराक्रमाभावः। 
अपौरुषेयम्	(न) न पौरुषेयं पुरुषकृतम् । न+पुरुष+ढञ् । ‘पुरुषाद् ०कृतेषु’ वा०५.१.१०। १.अतिमानुषं सामर्थ्यम्,दिव्यशक्तिः। (वि) २.अलौकिकः, अपुरुषोचितः, ईश्वरकृतः। ३.अपुरुषकृतः। ‘अपौरुषेयं वाक्यं वेदः’ -मी०।
अप्चरः	(वि) अप्सु चरति । अप्+चर(गतौ)+टः। ‘चरेष्टः’ ३.२.१६। जलचरः जन्तुः। (स्त्री) अप्चरी । अप्चर+ङीप् । ‘टिड्ढाणञ्’ ४.१.१५।
अप्तोर्यामः/अप्तोर्यामा	(पुं)  (अप्तोर्यामन्) । अप्तोः शरीरस्य पावकत्वात् याम इव । अलुक्‌स०। १.ज्योतिष्टोमाङ्गयागभेदः। ‘सोऽप्तोर्यामेन यजेत’ कात्या०९.११.१०।
अप्पतिः	(पुं) अपां पतिः। १.वरुणः। ‘वरुणः पाशी यादसांपतिरप्पतिः’ अमरः। ‘इन्द्रान्तकाप्पतीन्दुभ्यः सानुगेभ्यो बलिं हरेत्’ मनुः३.८७। २.समुद्रः। ‘समुद्रो मकरालयः। ०सरितांपतिरप्पतिः’ वैज०।
अप्पित्तम्	(न) अपां पित्तमिव । १.अग्निः। ‘चित्रभानुर्विभावसुः। शुचिरप्पित्तम्’ अमरः। २.चित्रकवृक्षः।
अप्पुष्पम्	(न) सरोजं,कमलम् । ‘सरोजमब्जमप्पुष्पम्’ वैज०।
अप्फलः	(पुं) नालिकेरः। ‘नालिकेरे तु लाङ्गली । दाक्षिणात्योऽप्फलोऽबालः’ वैज०। 
अप्यम्	(न) १.कोलम्,मरिचम् । ‘अप्यं कोलं कटूत्कटम्’ वैज०। (वि) अपाम् अयम्,अप्सु साधुः संस्कृतः वा । २.जलसम्बन्धी । ‘त्वयाहितमप्यमप्सु भागम्’ ऋक् २.३८.७। ३.जलसंस्कृतः। ‘राजाप्यस्तमिष्यते’ ऋक् ९.८६.४५। ४.कर्मसाधुः। ‘मृगो अप्यो वनर्गुरुप’  ऋक् १.१४५.५। ५.अप्तुं योग्यः। प्राप्यः। ‘योनिमप्यमनिशितम्’ ऋक् २.३८.८।                                
अप्ययः	(पुं) अपियन्ति लीयन्ते अस्मिन् जगन्ति । अप+इण्(गतौ)+अच्(अधि०) । १.परब्रह्म । २.भावे अच् । नाशः,प्रलयः। ‘भवाप्ययौ हि भूतानां श्रुतौ विस्तरशो मया’ गीता ११.२। ३.अपगमनम् । ४.अपायः। ५.अपैति अस्मात् । अपादाने अच् । पक्षपुच्छसन्धिः। ‘पक्षपुच्छानि पराग्भिरप्येषु’ कात्या०१७.६.७।
अप्रकटः	(वि) न प्रकटः प्रकाशः। प्रकाशितभिन्नः,गुप्तः। ‘प्रकटाऽप्रकटा चेति लीला सेयं हरेर्द्विधा’ पद्मपु०।
अप्रकम्पः	(पुं) न प्रकम्पः। १.चलनाभावः। (वि) न प्रकम्पः यस्य । २.चलनहीनः। ‘अप्रकम्पो दुराधर्षः’ पुरा०।
अप्रकर्षः	(पुं) न प्रकर्षः। १.अपकर्षः,हीनता । (वि) न प्रकर्षः अस्य । २.अप्रशस्तः,हीनः।
अप्रकाण्डः	(पुं) न प्रकाण्डः अस्य । १.काण्डरहितवृक्षः झिण्टिकादिः,गुल्मः। ‘अप्रकाण्डस्तम्बगुल्मौ’ अमरः। २.न प्रकाण्डः। स्वल्पः। 
अप्रकाशः	(पुं) न प्रकाशः । १.प्रकाशाभावः,गोपनम् । (वि) न प्रकाशः अस्ति अत्र । २.गुप्तः,प्रकाशरहितः। ‘प्रकाशश्चाप्रकाशश्च लोकालोक इवाचलः’ रघुः१.६८। ३.जनान्तिकम् । ‘जनान्तिकं त्वप्रकाशः’ त्रिका०। (क्रि०वि०) ४.गुप्ततया । ‘प्रकाशं वाप्रकाशं वा मन्युस्तं मन्युमृच्छति’ मनुः८.३५१।
अप्रकाश्यः	(वि) प्रकाशयितुम् अनर्हः,गोप्यः। ‘जन्मर्क्षं मैथुनं मन्त्रो गृहच्छिद्रं च वञ्चनम् । आयुर्धनापमानं स्त्री न प्रकाश्यानि सर्वथा’ काशीख०।
अप्रकृतः	(वि) न प्रकृतः प्रक्रान्तः यथार्थः वा । १.अमुख्यः। २.अप्रस्तुतः। ३.अयथार्थः। (न) उपमानम् । प्रकृतं च उपमेयम् ।
अप्रकृतिः	(स्त्री) न प्रकृतिः। १.प्रकृतिभिन्नः,कार्यकारणभिन्नः पुरुषः -सां०। ‘न प्रकृतिर्न विकृतिः पुरुषः’ सां०का०३। २.विकृतिः,प्रकृतेः कार्यम् । ३.प्रत्ययनिमित्तरूपप्रकृतिभिन्नः प्रत्ययादिशब्दः -व्या०। (वि) स्वभावशून्यः। 
अप्रकृतिस्थः	(वि) प्रकृतौ स्वभावे न तिष्ठति रोगभयादिना ततः चलति । रोगभयादिना स्वभावात् चलितः।
अप्रकृष्टः	(वि) न प्रकृष्टः। अप्रशस्तः,हीनः।
अप्रखरः	(वि) न प्रखरः तीक्ष्णः। १.अतीक्ष्णः। २.मृदुः,शान्तः। 
अप्रगल्भः	(वि) न प्रगल्भः। १.अधीरः। २.विनीतः,सङ्कोचस्वभावः। ‘धृष्टः पार्श्वे वसति नियतं दूरतश्चाप्रगल्भः’ हितो०२.२६।
अप्रगुणः	(वि) न विद्यते प्रकृष्टः गुणः उपकरणं कार्यसामर्थ्यं वा यस्य । १.व्याकुलः,आकुलः। ‘व्यस्ते त्वप्रगुणाकुलौ’ अमरः। २.प्रशस्तगुणरहितः,गुणम् अप्राप्तः। ३.विकीर्णः।
अप्रचेतः	(न) (अप्रचेतस्) । न प्रचेतति,अज्ञानम् । ‘कथाविधात्यप्रचेताः’ ऋक् १.१२०.१ ।
अप्रजः	(वि) न प्रजायते आत्मरूपेण । १.निःसन्तानः,वन्ध्यः। ‘अप्रजस्त्रीधनं भर्तुर्ब्राह्मादिषु चतुर्ष्वपि’ याज्ञ०८.१४५। २.अजातः। ३.निर्जनः देशः। (स्त्री) अप्रजा ।
अप्रजाः	(स्त्रीपुं) (अप्रजस्) । न प्रजा यस्य यस्याः वा । नञ्+प्रजा+असिच् । ‘नित्यमसिच्प्रजामेधयोः’ ५.४.१२२ । सन्तानरहितः,सन्तानरहिता । ‘अतीतायामप्रजसि बान्धवास्तदवाप्नुयुः’ याज्ञ०२.१४४। 
अप्रजाता	(स्त्री) न प्रजाता कदापि प्रसूता । बन्ध्या,अधृतगर्भा । ‘दासीनामप्रजातानां शुभानां स्वर्णवर्चसाम् । शतमस्मै प्रदास्यामि’ माहाभा०५.१५ अ०। 
अप्रणीतः	(वि) न प्रणीतः शास्त्रविधिना संस्कृतः। १.वैधसंस्कारशून्यः अनलादिः। २.अकृतः।
अप्रतर्क्यः	(वि) न प्रतर्क्यः तर्कयितुम् अशक्यः। अननुमेयः,अनूह्यः। ‘अप्रतर्क्यमविज्ञेयं प्रसुप्तमिव सर्वतः’ मनुः।
अप्रतिकरः	(वि) प्रतिकरोति विश्वासं न उत्पादयति । प्रतिकरः। न प्रतिकरः। विश्वासपात्रम्,विश्वस्तः,अनुकूलः।
अप्रतिकर्मा	(वि) (अप्रतिकर्मन्) । नास्ति प्रतिकर्म प्रतीकारः यस्य । १.प्रतिकर्तुम् अशक्यः। २.प्रतीकाररहितः। ३.न प्रतिरूपं तुल्यं कर्म यस्य । अतुल्यकर्मकः। (स्त्री) अप्रतिकर्मा । अप्रतिकर्मन्+डाप् । ‘आबुभाभ्यामन्यतरस्याम्’ ४.१.१३।
अप्रतिकारः	(वि) न प्रतिकारः प्रतीकारः यस्य । १.प्रतीकारहीनः। २.प्रतिकर्तुम् अशक्यः, । (पुं) न प्रतीकारः। ३.प्रतीकाराभावः। (अ) प्रतीकारस्य अभावः। अभावे अव्ययी०। ४.प्रतीकाराभावः।
अप्रतिक्रियः	(वि) न प्रतिक्रिया यस्य । १.प्रतीकारशून्यः। २.प्रतिकर्तुम् अशक्यः। 
अप्रतिक्रिया	(स्त्री) न प्रतिक्रिया प्रतीकारः। प्रतीकाराभावः।
अप्रतिद्वन्द्वः	(वि) न प्रतिद्वन्द्वः यस्य । १.प्रतिस्पर्धाशून्यः। २.समानरहितः। ‘पौरुषं चाप्रतिद्वन्द्वः शरैनं जहि रावणिम्’ रामा०। ३.प्रतिद्वन्द्वः सहचरः। सहचरशून्यः। ‘सोहं वनमिदं प्राप्तो निर्जनं लक्ष्मणान्वितः। सीतया चाप्रतिद्वन्द्वः’ रामा०। 
अप्रतिग्राह्यः	(वि) न प्रतिग्रहीतुं योग्यः। स्मृतौ निषेधात् । प्रतिग्रहीतुम् अयोग्यः,स्मृतौ निषिद्धप्रतिग्रहतया उल्लिखितः हिरण्यादिः। ‘प्रतिग्राह्याप्रतिग्राह्यं भुक्त्वा चान्नं विगर्हितम्’ मनुः११.२५३।
अप्रतिघः	(वि) नास्ति प्रतिघः प्रतिघातकः अस्य । १.प्रतिघातकशून्यः अप्रतिबद्धः। ‘तद्रजोऽप्रतिघं विद्यात्सततं हारि देहिनाम्’ मनुः। २.अजेयः।
अप्रतिपक्षः	(वि) नास्ति प्रतिपक्षः शत्रुः सदृशः वा यस्य । १.विपक्षहीनः,शत्रुहीनः। २.असदृशः।
अप्रतिपत्तिः	(स्त्री) न प्रतिपत्तिः कर्तव्यतानिश्चयः। १.इतिकर्तव्यतानिश्चयाभावः। ‘अप्रतिपत्तिविह्वलानि चेन्द्रियाणि’ काद०५२। २.अनिश्चयः। ‘ययुः क्षणादप्रतिपत्तिमूढतां महानुभावः प्रतिहन्ति पौरुषम्’ किरा०१४.४३। ३.अग्रहणम् । ४.अप्रतिभा,स्फूर्त्यभावः। ५.अनादरः। ६.असम्मतिः,अस्वीकरः।
अप्रतिपन्नः	(वि) न प्रतिपन्नः। १.अज्ञातः। २.अनङ्गीकृतः।
अप्रतिबद्धः	(वि) न प्रतिबद्धः निरुद्धः। अनिरुद्धः,उद्दामः।
अप्रतिबन्धः	(वि) न प्रतिबन्धः यस्य । १.प्रतिबन्धरहितः। (पु) न प्रतिबन्धः। २.प्रतिबन्धराहित्यम्,अविरोधः।
अप्रतिबलः	(वि) नास्ति प्रतिबलः प्रतिपक्षः यस्य यस्मात् वा । १.अतिप्रबलः। २.विपक्षहीनः,शत्रुहीनः।
अप्रतिभः	(वि) नास्ति प्रतिभा नवनवोन्मेषशालिनी प्रज्ञा यस्य । १.अप्रत्युत्पन्नमतिः। २.अप्रगल्भः,अधीरः। ३.स्फूर्तिशून्यः। ४.लज्जितः। ५.अधृष्टः। ६.प्रतिभाहीनः।
अप्रतिभटः	(वि) अविद्यमानः प्रतिभटः यस्य । १.प्रतिद्वन्द्विरहितः। (पुं) न प्रतिभटः। २.प्रतिस्पर्धिराहित्यम् । 
अप्रतिभा	(स्त्री) न प्रतिभा । १.स्फूर्त्यभावः। निग्रहस्थानभेदः,वादिप्रतिवादिनोः वादे प्रवृत्ते वादिना उद्भावितस्य दोषोद्धारणोपायज्ञानेऽपि तत्कालं प्रतिवादिनः स्फूर्त्यभावः। ‘उत्तरस्याप्रतिपत्तिरप्रतिभा’ गौ०सू०। २.प्रगल्भताभावः। ३.सङ्कोचः।
अप्रतिमः	(वि) नास्ति प्रतिमा उपमा यस्य । अनुपमः,अतुल्यः। ‘त्वामप्रतिमकर्माणमप्रतिद्वन्द्वमाहवे’ रामा०। 
अप्रतियोगी	(वि) (अप्रतियोगिन्) । नास्ति प्रतियोगी तुल्यरूपः यस्य । १.अनुपमः।  २.शत्रुरहितः। ३.यस्य अभावः सः प्रतियोगी,अभावसम्बन्धी । अभावसम्बन्धिभिन्नः। ‘अथवा हेतुमन्तिष्ठविरहाप्रतियोगिना । साध्येन हेतोरैकाधिकरण्यं व्याप्तिरुच्यते’ कारिका०२.६९। 
अप्रतिरथः	(वि) न विद्यते प्रतिरथः प्रतियोद्धा यस्य । १.प्रतियोधशून्यः,शत्रुशून्यः। ‘दौष्यन्तिमप्रतिरथं तनयं निवेश्य’ शाकु०४.१९। २.अप्रतिमः,असदृशः। (पु) ३.भटः,योधः। ४.अतुल्यः,विष्णुः।   (न) ५.यात्रामङ्गलार्थः सामभेदः। ‘ब्रह्मा दक्षिणतोऽप्रतिरथं जपति’ शतब्रा०। ‘भटे पुंस्यप्रतिरथं यात्रामङ्गलसाम्नि च’ त्रिका०।
अप्रतिरवः	(वि) न प्रतिकूलः रवः यत्र । निर्विवादः,‘ममेदं द्रव्यं त्वया न भोक्तव्यम्’ इत्यादिप्रतिषेधकवचनशून्यः भोगः। ‘अप्रतिरवं विंशतिवर्षोपभोगनिमित्ता हानिर्भवति’ मिता०।
अप्रतिरूपः	(वि) न प्रतिरूपः तुल्यरूपः यस्य । सादृश्यरहितः,असदृशः,अपूर्वः।
अप्रतिरूपकथा	(स्त्री) नास्ति प्रतिरूपा प्रत्त्युत्तररूपा कथा यस्याः। उत्तरवाक्यरहिता वाक्,सङ्गणिका । ‘अप्रतिरूपकथा स्यात् सङ्गणिका’ त्रिका०।
अप्रतिवीर्यः	(वि) न प्रतिरुद्धं वीर्यं यस्य । अन्यैः अनिरोध्यपराक्रमः,अप्रतिमशक्तिशाली ।
अप्रतिशासनः	(वि) न विद्यते प्रतिशासनं यस्य । प्रतिद्वन्द्विशासकशून्यः। ‘शमिताधिरज्यकार्मुकः कृतवानप्रतिशासनं जगत्’ रघुः८.२७।
अप्रतिश्रुतः	(वि) न प्रतिश्रुतः। अनङ्गीकृतः,असम्मतः,दातव्यत्वेन अस्वीकृतः।
अप्रतिष्ठः	(वि) नास्ति प्रतिष्ठा यस्य । १.अनाश्रयः। २.अप्रशस्तः,निन्द्यः। ३.प्रयोजनरहितः,निष्फलः। ‘नष्टं देवलके दत्तमप्रतिष्ठं तु वार्द्धुषौ’ मनुः३.१८०। ४.अस्थिरः। ५.अकारणः। ६.अप्रतिष्ठितः,प्रतिष्ठारहितः। ‘अप्रतिष्ठे रघुज्येष्ठे का प्रतिष्ठा कुलस्य नः’ उ०रा०५.२५। (न)  ७.अन्याधारशून्यं स्वधामप्रतिष्ठितं परब्रह्म ।
अप्रतिष्ठा	(स्त्री) न प्रतिष्ठा । १.अस्थिरता । २.प्रशंसाभावः।
अप्रतिष्ठानम्	(न) न प्रतिष्ठानम् । अस्थिरता,अस्थैर्यम् । ‘तर्काप्रतिष्ठानादप्यन्यथानुमेयम्’ ब्रह्मसू०२.१.११। 
अप्रतिष्ठितः	(वि) न प्रतिष्ठितः। १.अस्थिरः। (पुं) २.विष्णुः। ‘अप्रमत्तोऽप्रतिष्ठितः’ वि०स०। 
अप्रतिसंख्यः	(वि) न प्रतीता संङ्ख्या यस्य । १.अनुपलब्धसंख्याकः,अयमेकः अयमेकः इत्याकारकापेक्षाबुद्ध्यभावेन प्रत्येकसङ्ख्याग्रहणाभावात् अनवगतसङ्ख्याकः। (स्त्री) अप्रतिसंख्या । न प्रतिसङ्ख्या बुद्धिविशेषः। २.विशेषबुद्ध्यभावः।
अप्रतिसङ्ख्यानिरोधः	(पुं) न प्रतिसङ्ख्यया बुद्ध्या निरोधः। बौद्धविशेषकल्पितः अबुद्धिपूर्वकः भावविनाशः। ‘प्रतिसङ्ख्याऽप्रतिसङ्ख्यानिरोधाप्राप्तिरविच्छेदात्’ ब्रह्मसू०२.२.२२।
अप्रतिहतः	(वि) न प्रतिहतः। १.निर्बाधः,अप्रतिरुद्धः। ‘जृम्भतामप्रतिहतप्रसरमार्यस्य क्रोधज्योतिः’ वेणी०१.२५.१। २.अकृतभङ्गः,अक्षतः। ‘सा बुद्धिरप्रतिहता वचनं तदेव’ नीतिश०४०।
अप्रतीकम्	(न) नास्ति प्रतीकः एकदेशः यस्य । १.निरवयवं परब्रह्म । (वि) २.निरवयवः,सम्पूर्णः।
अप्रतीक्षः	(वि) न प्रतीक्षते । न+प्रति+ईक्ष(दर्शने)+अच् । ‘नन्दिग्रहि०’ ३.१.१३४। निरीक्षाशून्यः। ‘अथाप्रतीक्षं पुनरायन्ति’ शत०ब्रा०।
अप्रतीक्षमाणः	(वि) न+प्रति+ईक्ष(दर्शने)+शानच् । ‘लटः शतृशानचौ०’ ३.२.१२४। अनिरीक्षमाणः।
अप्रतीक्षा	(स्त्री) न प्रतीक्षा । १.निरीक्षाशून्यत्वम् । २.कार्यजननाय इतरापेक्षया कालयापनाभावः,इतरानपेक्षया त्वरितकारणम् ।
अप्रतीतः	(वि) न प्रतीतः। १.अप्रसन्नः। २.अप्रसिद्धः। ३.अपरिज्ञातः। ४.अपलायितः। ५.अप्रतिगतः। ‘वाजिनमप्रतीतम्’ ऋक् १.११७.९। ६.अप्रतीतत्वरूपशब्ददोषयुक्तः। ‘ग्राम्याप्रतीतसंदिग्धनेयार्थनियतार्थताः’ सा०द०७.२।
अप्रतीतत्वम्	(न) अप्रसिद्धत्वम् । शब्ददोषभेदः। ‘अप्रतीतत्वमेकदेशमात्रप्रसिद्धत्वम्’ सा०द०७.४.५। ‘योगेन दलिताशयः’ इत्यत्र आशयशब्दस्य वासनारूपः अर्थः योगशास्त्रमात्रप्रसिद्धः। 
अप्रतीतिः	(स्त्री) न प्रतीतिः ज्ञानम् । १.ज्ञानाभावः। ‘प्रतीत्यप्रतीतिभ्यां न स्फोटात्मकः शब्दः’ सां०सू०५.५७। २.अप्रसिद्धिः।
अप्रतीपः	(वि)न प्रतीपः विरुद्धः। अविरुद्धः,अनुकूलः।
अप्रत्ता	(स्त्री) न प्रत्ता दत्ता । १.अनूढा कन्या । (वि) २.अदत्तः।
अप्रत्यक्षः	(वि) न प्रत्यक्षः। १.इन्द्रियागोचरः,अतीन्द्रियः। ‘अप्रत्यक्षमतीन्द्रियम्’ अमरः। ‘अप्रत्यक्षं च मे वीर्यं समये तव राघव’ । २.अज्ञातः,अनुपस्थितः। (न) ३.प्रत्यक्षाभावः।
अप्रत्ययः	(पुं)  न प्रत्ययः विश्वासः ज्ञानं वा । न+प्रति+इण्+अच्(भावे) । १.अविश्वासः। २.अज्ञानम् । (वि) न प्रत्ययः विश्वासः ज्ञानं वा यस्य । ३.विश्वासरहितः। ‘बलवदपि शिक्षितानामात्मन्यप्रत्ययं चेतः’ शाकु०१.२। ४.अनभिज्ञः। ५.प्रत्ययरहितः,सुबादिप्रत्ययरहितः सार्थकः प्रकृतिरूपः शब्दः। ‘अर्थवदधातुरप्रत्ययः प्रातिपदिकम्’ पा०१.२.४५। ६.अविद्यमानः प्रत्ययः। लुप्तः क्विप्क्विन्नादिप्रत्ययः। ‘विष्वक्देवयोश्च टेरद्र्यञ्चतावप्रत्यये’ पा०६.३.९२।
अप्रत्याख्येयः	(वि) न प्रत्याख्येयः। अपरिहार्यः,त्यक्तुम् अशक्यः। 
अप्रदक्षिणम्	(अ) न प्रदक्षिणम् । वामावर्तेन भ्रमणम् | 
अप्रधानः	(वि) न प्रधानः। १.अमुख्यः,गौणः। ‘अप्रधाने दुहादीनां ण्यन्ते कर्तुश्च कर्मणः’ वाक्यप०। २.निम्नः,अधःस्थरीयः। (न) न प्रधानम् । ३.प्राधान्यरहितम्,उपसर्जनम् । ‘अप्रधानोपसर्जने’ अमरः। ४.प्रधानकर्मणः अङ्गम् । ‘अप्रधानकाल्ं सकृदसन्निपातात्’ कात्या०१.७.१५।
अप्रधानता 	(स्त्री) न प्रधानता । अप्रधान+तल्(भावे)। ‘तस्य भावस्त्वतलौ’ ५.१.११९। अप्राधान्यम्,अमुख्यत्वम् । 
अप्रधानत्वम्	(न) अप्रधान+त्वः। ‘तस्य भावस्त्वतलौ’ ५.१.११९। अमुख्यता ।
अप्रधृष्यः	(वि) न प्रधर्षितुं शक्यः। १.अतिक्रान्तुम् अशक्यः। २.अजेयः। ‘यस्याप्रधृष्यः प्रभवस्त्वमुच्चैः’ मालवि०५.१७। 
अप्रपन्नः	(वि) न प्रपन्नः। १.अप्राप्तः। २.अनागतः। ३.अज्ञातः। ४.न शरणागतः। 
अप्रबलः	(वि) न प्रबलः। प्रबलभिन्नः,हीनबलः।
अप्रभावः	(पुं) न प्रभावः। १.अप्रतापः,प्रभुशक्तिशून्यता । २.अशक्तिः। (वि) न प्रभावः यस्य । ३.प्रभुशक्तिशून्यः। 
अप्रभुः	(वि) न प्रभवति । प्र+भू(सतायाम्)+डुः। ‘विप्रसंभ्यो ड्वसंज्ञायाम्’ ३.२.१८०। १.असमर्थः,अशक्तः। २.राजरहितः देशः।
अप्रभूतः	(वि) न प्रभूतः प्रचुरः। १.प्रचुराभावः,अल्पः। २.अनुत्पन्नः।
अप्रमत्तः	(पुं) प्र+मदी(हर्षे)+क्तः। १.विष्णुः। ‘अप्रमत्तः प्रतिष्ठितः’ वि०स०। (वि) २.जागरूकः। ३.मद्यादिना प्रमत्तभिन्नः,सावधानः।
अप्रमदः	(वि) न प्रमदः यस्य । १.सन्तोषरहितः,अप्रसन्नः। (पुं) न प्रमदः। २.असन्तोषः। 
अप्रमयः	न प्रमयः प्रमेयः। अप्रमेयः। ‘एतदप्रमयं ध्रुवम्’ शत.ब्रा० ।
अप्रमा	(स्त्री) न प्रमा । भ्रान्तिज्ञानम् ।
अप्रमाणः	(वि) न प्रमाणं यस्य । १.अपरिमितः। २.अप्रामाणिकः,अविश्वस्तः। ‘तस्याप्रमाणं वचनं जनस्य’ शाकु०५.२५। (न) न प्रमाणम् । ३.प्रामाण्यरहितम् ।
अप्रमादः	(पुं) न प्रमादः। १.जागरूकता । ‘अप्रमादेन गन्तव्यं कान्तारेषु नदीषु च’ रामा०। (वि) न प्रमादः यस्य । २..जागरूकः। (क्रि०वि) न विद्यते प्रमादः यस्मिन् कर्मणि । ३.जागरूकतया । ‘अप्रमादं च वक्तव्यम्’ रामा०।
अप्रमादी	(वि) (अप्रमादिन्) । न प्रमादः अस्य अस्ति । जागरूकः।
अप्रमायुकः	(वि) अपरिच्छेदकः। ‘कणोत्वमप्रमायुकं रथयुतिम्’ अथर्वा १९.४४.३।
अप्रमितः	(वि) १.अप्रसिद्धः। २.अपरिमितः। ३.प्रमाणैः अज्ञातः,अनुपलब्धः। 
अप्रमृष्टः	(वि) न+प्र+मृषु(सहने)+क्तः। ‘निष्ठा’ ३.२.१०२। १.असोढः,अक्षान्तः। २.न+प्र+मृजू(शुद्धौ)+क्तः। ‘निष्ठा’ । २.अघृष्टः। ३.अप्रोञ्छितः। न+मृश(आमर्शे)+क्तः।‘निष्ठा’ । ४.अज्ञातः ।
अप्रमृष्यः	(वि) प्र+मृष+ण्यत् । ‘ऋ हलोर्ण्यत्’ ३.१.१२४। बाधितुम् अशक्यः,अबाध्यः। ‘सुदामं तद्रेक्ष्णे अप्रमृष्यम्’ ऋक् ६.२०.७।
अप्रमेयः	(वि) न प्रमातुं ज्ञातुं परिच्छेत्तुं वा योग्यः। १.ज्ञातुम् अशक्यः। २.निर्णेतुम् अशक्यः। ‘अचिन्त्यस्याप्रमेयस्य कार्यतत्त्वार्थवित् प्रभुः’ मनुः१.३। ३.अपरिच्छेद्यः। (न) ४.ब्रह्म,परमात्मा । ब्रह्म च केनापि प्रमाणेन प्रमातुम् अशक्यम् । 
अप्रयत्नः	(पु) न प्रयत्नः। १.प्रयत्नाभावः,आलस्यम् । (वि) न प्रयत्नः यस्य । २.प्रयत्नशून्यः,अलसः। ‘अप्रयत्नः सुखार्थेषु ब्रह्मचारी धराशयः’ मनुः६.२६।
अप्रयुक्तः	(वि) न प्रयुक्तः। १.अनुपयुक्तः। २.अक्रमेण उपयुक्तः। (न) ३.अप्रयुक्तत्वरूपकाव्यदोषयुक्तः। ‘अप्रयुक्तत्वं तथाप्रसिद्धावपि कविभिः अनादृतत्त्वम्’ सा०द०७.४.६। ‘भाति पद्मः सरोवरे’ अत्र पुंलिङ्गं पद्मपदम् अप्रयुक्तम् । 
अप्रयुक्तत्वम्	(न) काव्ये पदवाक्यदोषभेदः। तथाप्रसिद्धावपि कविभिः अनादृतत्त्वम् -सा०द०७.४.६।
अप्रयुक्तता	(स्त्री) काव्ये पदवाक्यदोषभेदः। ‘दुःश्रवत्रिविधाश्लीलानुचितार्थाप्रयुक्तताः’ सा०द०७.२।
अप्रयुतः	(वि) न+यु(मिश्रणेऽमिश्रणे च)+क्तः। १.अपृथग्भूततया स्थितः। २.पृथग्भूततया स्थितः।
अप्रयाणिः	(स्त्री) नञ्+प्र+या+अनिः। ‘आक्रोशे नञ्यनिः’ ३.३.११२। प्रयाणाभावः,अप्रगतिः। ‘आजीवनिस्ते शठ ते भूयात् । अप्रयाणिः’ सि०कौ० । 
अप्रयोगः	(पुं) न प्रयोगः। प्रयोगाभावः,अनुल्लेखादिः। ‘उक्तार्थानामप्रयोगः’ दुर्गादासः।
अप्रलम्बः	(वि) न प्रलम्बं यस्य । १.वेगवान्,अविलम्बः,सत्वरः। (न) न प्रलम्बम् । २.अविलम्बम्,शीघ्रता,वेगः।   
अप्रवर्तकः	(वि) न प्रवर्तकः। १.प्रवृत्तिरहितः,निवृत्तः। २.मन्दः,जडः। ३.कार्यस्य अप्रेरकः। 
अप्रवर्तनम्	(न)  न प्रवर्तनम् । निष्क्रियता,जाड्यम्,अप्रवृत्तिः।
अप्रवर्ती	 (वि) (अप्रवर्तिन्) । न प्रवर्तते । प्र+वृतु(वर्तने)+णिनिः। ‘नन्दिग्रहि०’ ३.१.१३४। अलसः,कार्यप्रवृत्तिशून्यः।  
अप्रवृत्तः	(वि) न प्रवृत्तः। प्रवृत्तिमद्भिन्नः,निवृत्तः। 
अप्रवृत्तिः	(स्त्री) न प्रवृत्तिः। जडता,निश्चलता,आलस्यम् । ‘अप्रकाशोऽप्रवृत्तिश्च प्रमादो मोह एव च । तमस्येतानि जायन्ते’ गीता १४.१३। 
अप्रशस्तः	(वि) न प्रशस्तः। १.अपकृष्टः,अश्रेष्ठः। २.दुष्टः। ‘अप्रशस्तं च कृत्वाप्सु मासमासीत भैक्षभुक्’ मनुः। ३.निन्दितः। ‘अप्रशस्तं निशि स्नानं रहोरन्यत्र दर्शनाम्’ परा० । ४.अश्लाघ्यः।
अप्रसक्तः	(वि) न प्रसक्तः अभिनिवेशयुक्तः सम्बद्धः वा । १.असम्बद्धः,अप्रकृतः। २.अभिनिवेशशून्यः,आग्रहरहितः,सौम्यः। ३.असंयुक्तः। ४.ज्ञानस्य अविषयः। ‘अप्रसक्तनिषेधाननुपत्तेः’ मी० । 
अप्रसक्तिः	(स्त्री) न प्रसक्तिः। १.प्रसङ्गाभावः। २.असम्बन्धः। ३.शान्तता । ४.ज्ञानाविषयत्वम् । ५.असहयोगः,असङ्गतिः। ६.अप्राप्तिः।
अप्रसङ्गः	(पुं) न प्रसङ्गः। १.सम्बन्धराहित्यम् । २.सङ्गत्यभावः। (वि) न प्रसङ्गः यस्य । ३.असङ्गतः। ‘अप्रसङ्गाभिधाने च श्रोतुः श्रद्धा न जायते’ वृद्धाः। ४.असंयुक्तः। 
अप्रसन्नः	(वि) न प्रसन्नः। १.अतृप्तः। २.अस्वच्छः। ३.स्फूर्तिहीनः। ४.असन्तुष्टः। ५.चित्तप्रसादशून्यः। ‘अप्रसन्नमपराद्धरि पत्यौ’ माघः१०.१४। 
अप्रसादः	(पुं) १.असमाधानम्। २.प्रीत्यभावः। ३.कोपः। 
अप्रसाद्यः	(वि) न प्रसादयितुं योग्यः। १.तीव्रकोपयुतः,समाधातुम् अशक्यः। २.प्रसादयितुम् अयोग्यः। (अ) ३.असमाधाय ।
अप्रसिद्धः	(वि) न प्रसिद्धः। १.अज्ञातः। २.प्रसिद्धिरहितः,अविख्यातः। ‘अप्यप्रसिद्धं यशसे हि पुंसामनन्यसाधारणमेव कर्म’ कुमा०३.१९। ३.अरूढः,रूढिरहितः। ४.अनिष्पन्नः।
अप्रसृतः	(वि) न प्रसृतः विसृतः। विस्तारशून्यः,प्रसारशून्यः। 
अप्रस्तुतः	(वि) न प्रस्तुतः। १.अनिष्पन्नः। २.कार्यसाधनाय अनुद्युक्तः। ३.अपक्रान्तः। ४.असंस्तुतः। ५.अर्थरहितं वचः। ‘रे रोरम्भ किमप्रस्तुतं लपसि’ पञ्चत०। 
अप्रस्तुतप्रशंसा	(स्त्री) अर्थालङ्कारभेदः। अप्राकरणिकस्य अर्थस्य अभिधानेन प्राकरणिकस्य आक्षेपः। ‘अप्रस्तुतात् प्रस्तुतं चेद्गम्यते पञ्चधा मतः। अप्रस्तुतप्रशंसा स्यात्’ सा०द०१०.५९। ‘कार्ये निमित्ते सामान्ये विशेषे प्रस्तुते सति । तदन्यस्य वचःस्तुल्ये तुल्यस्येति च पञ्चधा’ काव्यप्र०११.९९। यथा ‘पादाहतं यदुत्थाय मूर्धानमधिरोहति । स्वस्थादेवापमानेऽपि देहिनस्तद्वरं रजः’ ।
अप्रहतम्	(न) न प्रहतम् । १.रजकेनाक्षालितं नवं वस्त्रम् । ‘ईषद्धौतं नवं श्वेतं सदशं यन्न धारितम् । निर्णेजकाक्षालितं चाप्रहतं वास उच्यते’ । (त्रि) २.अकृष्टभूमिः। (स्त्री) अप्रहता । खिला,हलाद्यकृष्टभूमिः। ‘द्वे खिलाप्रहते समे’ अमरः। (वि) ३.अनाशी,अक्षतः।
अप्रहा	(वि) (अप्रहन्) । न प्रहन्ति । प्र+हन(हिंसागत्योः)+क्विप् । अनाशकः, अनुग्राहकः। ‘त्वमेको अप्रहणं गृणीषे’ ऋक् ६.४४.४ ।
अप्रहितः	(वि) न प्रहितः। न प्रेषितः। 
अप्राकरणिकः 	(वि) न प्राकरणिकः। अप्रस्तुतः। ‘अप्राकरणिकस्याभिधानेन प्राकरणिकस्याक्षेपोऽप्रस्तुतप्रशंसा’ काव्यप्र०१०.१८।  
अप्राकृतः	(वि) न प्राकृतः। १.प्रकृतिकार्यभिन्नः ईश्वरलीलादिः। २.लोकोत्तरः,असाधारणः। ३.अस्वाभाविकः,अनैसर्गिकः।
अप्राग्र्यः	………………....
अप्राणः	(पुं) १.ईश्वरः,परमात्मा । ‘अप्राणो ह्यमनाः शुभ्रो ह्यक्षरात्परतः परः’ श्रुतिः। (वि) नास्ति देहात् उत्क्रान्तत्वात् प्राणः यस्य । १.प्राणहीनः, मृतः।
अप्राप्तः	(वि) न प्राप्तः। १.अलब्धः। ‘अप्राप्तयोस्तु या प्राप्तिः सैव संयोग ईरितः’ कारिका० ७.११५। २.अनागतः। ३.प्रमाणान्तरेण अनवगतः। ‘अप्राप्ते तु विधीयन्ते बहवोऽप्येक यत्नतः’ -मी०। ४.न्यूनवयस्कः,विवाहायोग्यः। ‘अप्राप्तामपि तां तस्मै कन्यां दद्यात्’ मनुः९.८८।
अप्राप्तकालः	(वि) न प्राप्तः कालः अस्य । १.अप्राप्तसमयकः,अनुचितकालः। ‘अप्राप्तकालं वचनं बृहस्पतिरपि ब्रुवन् । लभते बुद्ध्यवज्ञानमपमानं च पुष्कलम्’ पञ्चत० १.६३ । (न) २.सभाक्षोभव्यामोहादिना व्यत्यस्ताभिधानरूपः वादिदोषभेदः। ‘अवयवविपर्यासवचनमप्राप्तकालम्’ गौ०सू०। प्रतिज्ञाहेतूदाहरणादीनां यथाक्रमं विन्यासे हि वादसमयः। तेषां व्युत्क्रमकथने वादिनो निग्रहः। ‘शब्दोऽनित्यः शब्दत्वात्’ इति वक्तव्ये ‘शब्दत्वात् शब्दोऽनित्यः’ इति वचनम् अप्राप्तकालम् । 
अप्राप्तिः	(स्त्री) न प्राप्तिः। १.अलाभः। २.अनागमः, अनुपस्थितिः। 
अप्राप्तकः	(पुं) अप्राप्ता दम्यावस्था यस्य । स्वार्थे कप् । देवकवत् डत्तरपदलोपः। अप्राप्तदम्यावस्थः वत्सः। ‘पदश्चाप्राप्तके देयः’ स्मृतिः।  
अप्राप्तप्रापकः	(पुं) अप्राप्तं प्रापयति बोधयति । अप्राप्त+प्र+आप्लृ(व्याप्तो)+णिच्+ण्वुल् । ‘प्रमाणान्तरेण अनवगस्य यागादीनाम् इष्टसाधनत्वस्य कृतिसाध्यत्वस्य वा बोधकः लिङ्गादिशब्दः। यथा ‘स्वर्गकामो यजेत’ ।
अप्राप्तव्यवहारः	(वि) न प्राप्तः व्यवहारयोग्यः कालः अस्य । १.अपूर्णषोडशवर्षवयस्कः बालः। ‘अप्राप्तव्यवहारोऽसौ यावत् षोडशवर्षकः’ दक्षः। ‘अप्राप्तव्यवहाराणां धनं व्ययविवर्जितम् । न्यसेयुर्बन्धुमित्रेषु प्रेषितानां तथैव च’ कात्या. स्मृ०। २.अनिवृत्तव्यवहारः। ‘अबध्यं यश्च बध्नानिबद्धं यश्च प्रमुञ्चति । अप्राप्तव्यवहारं च स दाप्यो दममुत्तमम् ॥’ याज्ञ० २०.२४३।
अप्रामाणिकः	(वि) न प्रामाणिकः। १.प्रमाणासिद्धः। २.प्रमाणानभिज्ञः। ३.प्रामाण्यरहितः। ४.अविश्वसनीयः,अयुक्तियुक्तः। (स्त्री) अप्रामाणिकी । ‘अप्रामाणिकीयमवस्था’ स०भा०। 
अप्रामाण्यम्	(न) १.यथार्थबोधकत्वाभावः। ‘अप्रामाण्यं कथयति सदानन्दसूनोर्वियोगः’ पक्षाङ्कदूतम् । २.अप्रामाण्यहेतुकानुष्ठानाभावः। ‘अनुष्ठानलक्षणमप्रामाण्यम्’ सां०सू०१.८।
अप्रास्ताविकः	(वि) न प्रास्ताविकः। १.असङ्गतः,विषयान्तरसम्बद्धः। (स्त्री) अप्रास्ताविकी । 
अप्रियः	(वि) १.अनिष्टः,अप्रीतिकरः। ‘न ब्रूयात् सत्यमप्रियम्’ मनुः४.१३८। (न) न प्रियम् । २.दुःखम् । ‘न प्रहृष्येत्प्रियं प्राप्य नोद्विजेत् प्राप्य चाप्रियम्’ गीता ५.२०। (स्त्री) अप्रिया । ३.शृङ्गीमत्स्यः।
अप्रियंवदः	(वि) अप्रियं वदति । अप्रिय+वद(व्यक्तायां वाचि)+खच् । ‘प्रियवशे वदः खच्’ ३.२.३८। कटुवाक्यभाषी । 
अप्रियवादी	(वि) (अप्रिवादिन्) । अप्रियं वदति । अप्रिय+वद(व्यक्तायां वाचि)+णिनिः। ‘सुप्यजातौ०’ ३.२.७८ । कटुवाक्यवादी । उद्वेजकवाक्यभाषी ।
अप्रीतिः	(स्त्री) न प्रीतिः। १.द्वेषः। २.दुःखम् । 
अप्रेतराक्षसी	(स्त्री) न प्रेता प्राप्ता राक्षसीम् । तुलसी । 
अप्रेमा	(वि) (अप्रेमन्) । न प्रेम यस्य । १.द्वेषयुतः,निःस्नेहः। (पुं) न प्रेमा । २.द्वेषः,शत्रुत्वम् ।
अप्रौढः	(वि) न प्रौढः। १.गर्वरहितः। २.नम्रः,विनीतः। ३.अप्रवृद्धः। ४.अपटुः। (स्त्री) अप्रौढा । ४.अनूढा कन्या। ५.सद्यः विवाहिता, तारुण्यमप्राप्ता । ६.मुग्धा नायिका । 
अप्सरःपतिः	(पुं) अप्सरसां पतिः। इन्द्रः।
अप्सरसः	(स्त्री०ब०) (अप्सरस्) । अद्भ्यः सरन्ति उद्गच्छन्ति । अप्+सृ(गतौ)+असुन् । ‘सर्तेरप् पूर्वादसिः’ उ०४.२३७। स्वर्वेश्याः।‘अप्सु निर्मथनादेव रसात्तस्माद्वरस्त्रियः। उत्पेतुर्मनुजश्रेष्ठ तस्मादप्सरसोऽभवन्’ ।  ‘अप्सरसः स्वर्वेश्या उर्वशीमुखाः’ अमरः। ‘आराधितोऽद्धा मनुरप्सरोभिश्चक्रे प्रजाः स्वाः सनिमेशचिह्वाः’ माघः३.४२। 
अप्सरस्तीर्थः	(वि) तीर्थभेदः।
अप्सरा/अप्सराः	(स्त्री) (अप्सरस्) । अप्सं रूपम् अस्ति अस्याः। ‘उद्भिन्दती सञ्जयन्तीमप्सरसाम्’ ऋक् ४.३८.१ । दिव्यरूपवती स्वर्वेश्या । ‘स्त्रियां बह्व्यप्सरसः स्यादैकत्वेऽप्सरा अपि’ शब्दार्णवः।
अप्सरायमाणा	(स्त्री) अप्सरसः इव आचरति देहसौन्दर्यादिना । अप्सरस्+वयङ्+सलोपः+शानच् । अप्सरस्तुल्यसौन्दर्यवती । 
अप्सव्यः	(पुं) अप्सु भवः। अप्सु+यत्, अलुक् स०। १अपोयोनियन्मतुपः’ वा० ६.३.१८ । जलभवः।
अप्सुचरः	(वि) 
अप्सवः	(वि) अप्सं जलरसं वाति हिनस्ति । अप्स+वा+कः। जलरसशून्यः समुद्रः। ‘ये अप्सवमर्णवम्’ ऋक् १०.६५.३ ।
अप्सुमान्	(वि) (अप्सुमत्) अप्सु आपः जलानि सन्ति अस्य । ‘अपोयोनियन्मतुपः’ वा० ६.३.१८ । १.जलसम्पृक्तः आधाराज्यभागः। ‘अप्पुयन्तावाज्यभागौ’ सि.कौ० । २.यथेष्टं जललब्धा । ‘नहाप्सु प्रैत्यप्सुमान् भवति’ छा.उ०।
अफलः	(पुं) नास्ति फलं पुष्पप्रभवं धर्मप्रभवं सुखादिकं वा यस्य । १.इन्द्रः। २.अजः,छागः। (वि) ३.वन्ध्यः,फलरहितः वृक्षादिः। ‘बन्ध्ये मोघाऽफलमुधा’ हैमः। ४.निरर्थकः। ‘यथा चाज्ञेऽफलं दानं तथा मर्त्योऽनृचोऽफलः’ मनुः२.१५८। (स्त्री) अफला । ५.कार्पासपादपः। ‘केसराबदराऽफला । कार्पासी’ वैज०। ६.झावुकवृक्षः।
अफलाकांक्षी	(वि) (अफलाकांक्षिन्) । न फलं कर्मफलम् आकांक्षते । स्वार्थरहितः, कर्मफलाकांक्षाशून्यः। ‘अफलाकांक्षिभिर्युक्तैः सात्त्विकं परिचक्षते यज्ञो विधिदृष्टो य इज्यते’ गीता. १७.१७ । (स्त्री) अफलाकांक्षिणी ।  
अफलप्रेप्सुः	(वि) न फलं प्राप्तुम् इच्छुः। कर्मफलाकाङ्क्षाशून्यः। ‘अफलप्रेप्सुना कर्म यत्तत् सात्विकमुच्यते’ गीता. १८.२३ ।
अफलितः	(वि) फलं न जातम् अस्य । फलितभिन्नः, अफलः वृक्षादिः।
अफेनः	(वि) नास्ति फेनं यस्य । १. फेनशून्यः (दुग्धादिः) ।  ‘अनुष्णादिरफेनाभिरद्भिस्तीर्थेन धर्मवित् । शौचेप्सुः सर्वदाचामे देकान्ते प्रागुदङ् मुखः’ - मनुः २.६१ ।
अफल्गुः	(वि) न फल्गुः। फल्गुभिन्नः सारः।
अफुल्लः	(वि) न फुल्लः विकसितः। विकसितभिन्नः, मुकुलितः।
अफेनः	(वि) नास्ति फेनं(वि) निन्दितं फेनं (निर्यासः) यस्य तत् । २. वृक्षनिर्यासविशेषः, निफेनम् ‘आफिम्’ इति भाषा ।  यस्य । १. फेनशून्यः (दुग्धादिः) ।  ‘अनुष्णादिरफेनाभिरद्भिस्तीर्थेन धर्मवित् । शौचेप्सुः सर्वदाचामे देकान्ते प्रागुदङ् मुखः’ - मनुः २.६१ ।
अबद्धः	(वि) न बद्धः। १.असम्बद्धः,अनर्थकः,समुदायार्थशून्यः। ‘अबद्धं स्यादनर्थकम्’ अमरः। २.बन्धरहितः। ३.निर्बन्धरहितः,मुक्तः।
अबद्धकः	(वि) न बद्धः। न+बद्ध+कन्(स्वार्थे) । समुदायार्थशून्यवाक्यादिः।
अबद्धमुखः	(वि) न बद्धं नियमितं मुखमस्य । अप्रियवादी,दुर्मुखः,मुखरः। ‘दुर्मुखे मुखराबद्धमुखौ’ अमरः। (स्त्री) अबद्धमुखा/अबद्धमुखी । अबद्धमुख+वा ङीष् । ‘स्वाङ्गाच्चोपसर्जनादसंयोगोपधात्’ (४.१.५४)
अबन्धकम्	(न) न बध्यते स्वधनम् इतरत्र आधीयते,नास्ति बन्धः आधीयमानद्रव्यं यत्र । अबन्ध+कप् । १. आधिशून्यं ऋणादानम् । (वि) २. निर्बन्धरहितः । 
अबन्धनः	(वि) न बन्धनं यस्य । १.बन्धनरहितः,मुक्तः। (न)  न बन्धनम् । २.निर्बन्धराहित्यम्,स्वातन्त्र्यम् ।
अबन्धुः	(वि) न बन्धुः यस्य । बन्धु मित्रहीनः, एकाकी ।
अबन्धुरः	(वि) न बन्धुरः १. दीनः। २. उन्नतानतभिन्नः,समतलः। ३.शोभनभिन्नः। (क्रि.वि) ४.सदैन्यकोपम् । ‘सनयनाम्बुसखीजनसम्भ्रमाद्विधुरबन्धुरबन्धुरमैक्षत’ माघः६.२९। 
अबलः	(वि) नास्ति बलं सामर्थ्यं यस्य । १.दुर्बलः,बलहीनः। ‘अबलस्वकुलाशिनो झषान्’ नैष०२.१०। (पुं) २.वरुणवृक्षः। ३.पत्न्याः अग्रजः। ‘पत्न्यास्तस्याः स्यादबलोऽग्रजः’ वैज०। (न) न बलं सामर्त्यम् । ४.दौर्बल्यम्,असामर्थ्यम् । ‘गन्धानां च रसानां दृष्टा तस्य बलाबलम्’ मनुः।
अबला	(स्त्री) अल्पं बलं यस्याः। अल्पार्थे नञ् । नारी,स्त्री । ‘स्त्री योषिदबला’ अमरः। ‘तस्मिन्नद्रौ कतिचिदबलाविप्रयुक्तः स कामी’ मेघः२ ।
अबाधः	(पु) न बाधः। १.बाधाभावः,पीडाभावः। २.प्रतिबन्धाभावः। (वि) नास्ति बाधो विघ्नः बाधा पीडा वा यस्य । ३.विघ्नरहितः। ४.पीडारहितः,निरर्गलः। ‘अबाधं तु निरर्गलम्’ अमरः। ५.अस्फुटत्वम्,जटिलता -अङ्कशा०।
अबाधकः	(वि) न बाधकः। १.बाधकभिन्नः,अनुगुणः। २.पीडारहितः,बाधशून्यः। 
अबाधितः	(वि) न बाधितः। अपीडितः। 
अबाध्यः	(वि) न बाध्यः। अप्रतिरोध्यः।
अबालः	(वि) न बालः। १.बालभिन्नः, तरुणः। २.पूर्णः चन्द्रादिः। 
अबालिशः	(वि) न बालिशः। बालकभिन्नः। ‘अबालिशो बालिशवत्प्रजानाम्’ याद०४.७१। 
अबाह्यः	(वि) न बाह्यः। १.अन्तर्भूतः, आभ्यन्तरः। २.परिचितः। 
अबिन्धनः	(पुं) आपः इन्धनम् अस्य । १.बडबाग्निः। ‘अबिन्धनं वह्निमसौ बिभर्ति’ रघुः१३.४। २.विद्युत् । 
अबुद्धः	(वि) न बुद्धः। १.मन्दमतिः। २.अज्ञः,मूर्खः। ‘अपवादमात्रमबुद्धानाम्’ सां.सू०१.४५। 
अबुद्धिः	(स्त्री) न बुद्धिः। १.अज्ञानम्,अविवेकः। २.मूर्खता । 
अबुधः	(पुं) न बुधः। १.अविवेकी,मूर्खः। ‘धृतोऽन्धमुखदर्पणो यदबुधो जनः सेवितः’ कुव०१८.६७। २.मन्दमतिः,अज्ञः। ‘अबुधैः कृतमानसंविदः’ माघः१६.४७। 
अबोधः	(पुं) न बोधः। १.अज्ञानम् । ‘अबोधोपहताश्चान्ये’ नीतिश०२। २.दृष्टेः अगोचरः। ‘जलदकालमबोधकृतं दिशाम्’ माघः६.४१। (वि) न बोधः यस्य । ३.अज्ञानी,बोधरहितः। 
अबोधगम्यः	(वि) न बोधगम्यः। ज्ञानेन अविषयीकार्यः,ज्ञातुम् अशक्यः।
अब्जः	(पुं) अप्सु जायते । अप्+जनी(प्रादुर्भावे)+डः। ‘सप्तम्यां जनेर्डः’ ३.२.९७। १.चन्द्रः। ‘अब्जेन त्वन्मुखं तुल्यम्’ कुव०२५.६४। २.धन्वन्तरिः। ३.निचुलवृक्षः। (पुंन) ४.शङ्खः।  (न) ५.लवणम् । ६.कमलम् । ‘स्थलेऽब्जमवरोपितम्’ कुव०१८.६७। ‘लवणाम्बुजयोरब्जं क्लीबे शङ्खे तु पुंसि वा । पुंस्येव निचुले शीतरश्मौ धन्वन्तरावपि’ नानार्थर०। ७.शतकोटिः, १,००,००,००,००० दशार्बुदसंख्या । ‘अर्बुदमब्जं खर्वनिखर्वमहापद्मशङ्कवस्तस्मात्’ । ८.कर्णिकारपादपः। ९.कर्पूरः। (वि) १०.जलजातः। ‘अब्जेषु चैव रत्नेषु सर्वेष्वश्ममयेषु च’ मनुः। (स्त्री) अब्जा । ११.लक्ष्मीः।
अब्जजः	(पुं) अब्जात् विष्णोर्नाभिकमलात् जातः। अब्ज+जनी(प्रादुर्भावे)+डः। ‘पञ्चम्यामजातौ’ ३.२.९८। १.ब्रह्मा,चतुर्मुखः,प्रपितामहः। ‘अब्जजो विश्वरेताश्च कमलः प्रपितामहः’ त्रिका०। २.यात्रायोगभेदः। ‘जीवे वाऽब्जजयोगोऽयं यातुः शत्रुविनाशकृत्’ -ज्यो०। 
अब्जनयनः/अब्जलोचनः	(वि) अब्जे इव नयने लोचने वा यस्य । कमलसदृशनयनः। 
अब्जबन्धुः/अब्जबान्धवः	(पुं) अब्जानां बन्धुः बान्धवः इव । सूर्यः। 
अब्जभवः	(पुं) अब्जे कमले भवः। विष्णुनाभिपद्मजातः ब्रह्मा ।
अब्जभूः	(पुं) अब्जात् भवति । अब्ज+भू(सत्तायाम्)+क्विप् । ब्रह्मा, चतुर्मुखः। 
अब्जभोगः	(पुं) अब्जस्य शङ्खस्य भोगः अवयवः इव भोगः यस्य । १.वराटकः। २.पद्मकन्दः। ३.पद्मबीजकोशः,शालूकः। 
अब्जयोनिः	(पुं) अब्जं विष्णुनाभिकमलं योनिः उत्पत्तिस्थानं यस्य । ब्रह्मा,चतुर्मुखः,धाता । ‘धाताऽब्जयोनिर्द्रुहिणः’ अमरः।
अब्जवाहनः	(पुं) अब्जः शङ्खः इव शुभ्रः वृषभः वाहनम् अस्य । १.वृषभवाहनः,शिवः। ‘मिहिराणो जगद्योनिष्टङ्कटीकोऽब्जवाहनः’ त्रिका०। (स्त्री) अब्जवाहना । अब्जवाहन+टाप् । अब्जं कमलं वाहनम् इव आधारः यस्याः। २.लक्ष्मीः। 
अब्जिनी	(स्त्री) अब्ज+इनिः। ‘इनित्रकट्यचश्च’ ४.२.५१। १.कमललता । २.पद्मसमूहः। ३.अब्ज+इनिः। ‘सुखादिभिश्च’ ५.२.१३१। पुष्करिणी । 
अब्जिनीपतिः	(पुं) अब्जिन्याः पद्मसमुदायस्य पतिः प्रकाशकत्वात् । कमलप्रकाशकः सूर्यः।
अब्दः 	(पुं) अपः ददाति । अप्+डु दाञ्(दाने)+कः। ‘आतोऽनुपसर्गे कः’ ३.२.३। १.मेघः। २.मुस्ता,मुस्तकम् । ३.आप्यन्ते ऋतुमासादयो येन । आप्लृ(व्याप्तौ)+दन्, ह्रस्वश्च । ‘अब्दादयश्च’ उ०४.९८। निपा०। संवत्सरः।  स च नवधा- ‘ब्राह्मं दिव्यं तथा पित्र्यं प्राजापत्यं गुरोस्तथा । सौरं च सावनं चान्द्रमार्क्षं मानानि वै नव’ सू०सि०१४.१। ४.अबति रक्षति सीमानम् । गिरिभेदः,वर्षपर्वतः। ‘अब्दः संवत्सरे मेघे गिरिभेदे च मुस्तके’ विश्वः ।
अब्दपः	(पुं) अब्दं पाति । अब्द+पा(रक्षणे)+कः। ‘आतोऽनुपसर्गे कः’ ३.२.३। वर्षाधिपतिः। ‘तदब्दान्वितं भास्करादब्दपः स्यात्’ सि०शि०।
अब्दवाहनः	(पुं) अब्दः मेघः वाहनम् अस्य । इन्द्रः। 
अब्दसारः	(पुं) अब्दस्य मुस्तायाः सारः। कर्पूरभेदः। 
अब्धिः	(पुं) आपः धीयन्तेऽस्मिन् । अप्+डु धाञ्(धारणे)+किः। ‘कर्मण्यधिकरणे च’ ३.३.९३। १.समुद्रः,वारिधिः। ‘विधाय तार्क्ष्यं गगनाब्धिपोतम्’ याद०१८.११६। २.सरः। ‘अब्धिर्ना सरसि वारिधौ’ मेदिनी । ३.कासारः। ४.चत्वारि, सप्त च सङ्ख्या । 
अब्धिकन्या/अब्धितनया/अब्धिसुता	(स्त्री) अब्धेः समुद्रस्य कन्या,सुता,तनया पुत्री । समुद्रपुत्री,लक्ष्मीः। ‘विशुद्धदेहद्युतिरब्धिकन्या’ याद०४.५८।
अब्धिजः	(पुं) अब्धौ जायते । अब्धि+जनी(प्रादुर्भावे)+डः। ‘सप्तम्यां जनेर्डः’ ३.२.९७। १.चन्द्रः। २.शङ्खः। ३.(पुं०द्वि) अश्विनौ,नासत्यौ । ‘नासत्यावब्धिजौ यमौ’ हैमः। (वि) ४.समुद्रे जातः। (स्त्री) अब्धिजा । ५.रमा,लक्ष्मीः। ‘रमाब्धिजा भार्गवी च’ वैज०। ६.वारुणी,कपिशम् । ‘कपिशमब्धिजा’ हैमः। 
अब्धिनगरी	(स्त्री) अब्धौ समुद्रतीरे नगरी । द्वारकापुरी,द्वारावती । ‘द्वारवत्यब्धिनगरी’ त्रिका०। 
अब्धिनवनीतकः	(पुं) अब्धेः नवनीतमिव कायते प्रकाशते । चन्द्रः। 
अब्धिफेनः	(पुं) अब्धेः समुद्रस्य फेनः। समुद्रफेनः।
अब्धिमण्डूकी 	(स्त्री) अब्धिं मण्डयति । अब्धि+मडि(भूषयाम्)+ऊकण्+ ङीष् । ‘शलि मण्डिभ्यामूकण्’ उ०४.४२। ‘षिद्गौरादिभ्यश्च’ ४.१.४१। शुक्तिः,मुक्तास्फोटः। ‘मुक्तास्फोटोऽब्धिमण्डूकी शुक्तिः’ हैमः। 
अब्धिद्वीपा	(स्त्री) अब्धिसंख्याताः लवणादयः सप्त द्वीपाः अस्याः। जम्बूप्रभृति सप्तद्वीपवती पृथिवी । भूः। ‘भूर्भूतधात्री गिरिकर्णिकाब्धिद्वीपा’ त्रिका० ।
अब्धिशयः	(पुं) अब्धौ शेते । अब्धि+शीङ्(स्वप्ने)+अच् । ‘एरच्’ ३.३.५६। विष्णुः। विष्णुः प्रलये अब्धौ शेते ।
अब्धिशयनः	(पुं) अब्धौ प्रलये समुद्रे शेते । अब्धि+शीङ्(स्वप्ने)+ल्युट्(कर्तरि) । विष्णुः,उपेन्द्रः। ‘अब्धिशयनोपेन्दवजेन्द्रानुजऔ’ हैमः।
अब्ध्यग्निः	(पुं) अब्धेः समुद्रस्य अग्निः। वडवानलः,वाडवः। ‘अब्ध्यग्निर्वाडवो वडवामुखः’ हैमः। 
अब्धिकफः	(पुं) अब्धेः कफः इव । समुद्रफेनः। 
अब्ध्युत्थः	(वि) अब्धौ समुद्रे उत्थः उद्गतः। समुद्रभवः।
अब्भक्षः	(पुं) अपः भक्षयति । अप्+भक्ष(अदने)+णः। ‘शीलिकाभिभक्ष्याचरिभ्यो णः’ वा०३.२.१। १.सर्पः,द्विरसनः। ‘अथाब्भक्षो द्विरसनः’ त्रिका०। (वि) २.जलमात्राहारः। ‘अब्भक्षो वायुभक्षश्च उपवासपरस्ततः’ पुरा०।
अब्रह्मण्यम्	(न) न ब्रह्मणि ब्राह्मणोचितकर्मणि अहिंसादौ साधु । ब्रह्मन्+यत् । ‘तत्र साधुः’ ४.४.९८ । १.नायं वध्यः इत्याकारोक्तिः,अवधयाचना,अवध्योक्तिः। ‘अब्रह्मण्यमवध्योक्तौ’ अमरः। ‘अथैत्य योगनन्दस्य व्याडिना क्रन्दितं पुरः। अब्रह्मण्यमनुत्क्रान्तजीवो योगस्थितो द्विजः’ बृहत्क०। २.रक्षणाय उच्चैः क्रन्दनम् । ‘अब्रह्मण्यमब्रह्मण्यम्’ शाकु०६.२६.५। ३.ब्रह्मकर्मणि असाधु । (वि) ४.ब्राह्मणस्य अहितः।
अब्रह्मचर्यः	(वि) (अब्रह्मन्) । न ब्रह्मचर्यं यस्य । १.ब्रह्मचर्यरहितः। (न) २.ब्रह्मचर्यविरोधि स्त्रीसङ्गमादिः।  
अब्रह्मचर्यकम्	(न) न ब्रह्मचर्यकम् । ब्रह्मचर्य+कन् (स्वार्थे) । ब्रह्मचर्यविरोधि । मैथुनं, रतम् । ‘रतं चाब्रह्मचर्यकम्’ त्रिका०।  
अब्राह्मणः	(पुं) न ब्राह्मणः। अप्राशस्त्ये नञ् । १.नीचब्राह्मणः, पतितः ब्राह्मणः। सः षट्‌विधः। ‘अब्राह्मणास्तु षट् प्रोक्ता ऋषिणा तत्ववादिना । आद्यो राजभृतस्तेषां द्वितीयः क्रयविक्रयी । तृतीयो बहुयाज्यः स्याच्चतुर्थो ग्रामयाजकः । पञ्चमस्तु वृतस्तेषां ग्रामस्य नगरस्य च । अनागतां तु यः पूर्वां सादित्यां चैव पश्चिमाम् । नोपासीत द्विजः सन्ध्यां स षष्ठोऽब्राह्मणः स्मृतः॥’ (वि) २.ब्राह्मणरहितः। ३.ब्राह्मणभिन्नः। ४.ब्राह्मणसदृशः क्षत्रियादिः। 
अब्रह्मा	(वि) न ब्रह्म ब्राह्मणः यत्र । १.ब्राह्मणरहितः। ‘नाब्रह्म क्षत्रमृध्नाति नाक्षत्रं ब्रह्म वर्धते’ मनुः९.३२२।
अब्लिङ्गः	(वि) अपां लिङ्गं बोधनसामर्थ्यं यत्र । जलदेवताकः मन्त्रः। जलरूपार्थप्रकाशयुक्तः ‘आपोहिष्ठा०’ इत्यादिकः तृचः अब्दैवतकः मन्त्रः। यजुः११.५०-५२। ‘कस्य नूनम्’ इत्यादिपञ्चदशर्चात्मकश्च । ऋक् १मं०१४सू०। 
अभक्तः	(वि) न भक्तः। १.असेवकः,भक्तभिन्नः। ‘भक्तमभक्तमवोव्यन्तः’ ऋक् १.१२७.५। २.अपृथक्कृतः। 
अभक्तिः	(स्त्री) न भक्तिः। १.भक्त्यभावः। २.अविश्वासः,सन्दिग्धता । (वि) न भक्तिः यस्य । ३.भक्तिहीनः।
अभक्षणम्	(न) न भक्षणम् । १.भक्षणाभावः,अनशनम् । २.भक्षणनिवृत्तिः। ‘पौर्णमास्यन्तमाघे च मूलकानामभक्षणम्’ म०त०।
अभक्ष्यः	(वि) न भक्षयितुं योग्यः। १.निषिद्धः आहारः। ‘लशुनं गृञ्जनं चैव पलाण्डुः कवकानि च । अभक्ष्याणि द्विजातीनाममेध्यप्रभवाणि च । अनिर्दशाया गोः क्षीरमौष्ट्रमेकशफं तथा । आविकं सन्धिनीक्षीरं विवत्सायाश्च गोः पयः’ मनुः५.५,८ । २.भक्षयितुमयोग्यः। ३.भोजनाय निषिद्धः।
अभङ्गः	(पुं) न भङ्गः । १.भङ्गाभावः। २.शब्दालङ्कारभेदः अभङ्गश्लेषः। ‘पुनस्त्रिधा सभङ्गोऽथाभङ्गस्तदुभयात्मकः’ सा०द०१०.१२। यथा ‘पायात्स स्वयमन्धकक्षयकरस्त्वां सर्वदोमाधवः’ ।
अभङ्गुरः	(वि.) न भङ्गुरः नश्वरः। स्थिरः,अविनाशी । ‘अभङ्गुरतनुत्विषां वलयिता शतैर्विद्युताम्’ रसग०१.१।
अभद्रम्	(न) न भद्रम् । १.सुखभिन्नं,दुःखम् । २.अमङ्गलम् । (वि) न भद्रं यस्य । ३.अशुभदः,अमङ्गलाश्रयः।
अभयः	(पुं) न भयम् अस्मात् । १.परमात्मा, विष्णुः। २.ब्रह्मज्ञानम् । ३.यात्रिकयोगभेदः। ‘यत्रैकादशगश्चन्द्रो भानुर्वा प्रबलः शुभः । अभयो नाम योगोऽयमरिभूतविनाशकृत्’ -ज्यो०। ४.सर्वपरिग्रहशून्यः,शास्त्रोपदिष्टे अर्थे असन्देहेन अनुष्ठाता,तपस्वी । ५.अभयहस्तः, अभयवचनम् । (न) न भयम् । ६.भयराहित्यम्,अभीतिः,धैर्यम् । ‘यो दत्वा सर्वभूतेभ्यः प्रव्रजत्यभयं गृहात् । तस्य तेजोमया लोका भवन्ति ब्रह्मवादिनः’ मनुः६.३९। ७.रक्षणम् । ‘मा भैषीः’ इत्युक्त्वा उत्तोलितदक्षिणहस्तप्रसारभेदः। ‘अभयं वरदं चैव दक्षिणे दधती क्रमात्’ श्यामाब्यानम् । ‘नातः परतरो धर्मो नृपाणां यद्रणार्जितम् । विप्रेभ्यो दीयते द्रव्यं प्रजाभ्यश्चाभयं सदा’ याज्ञ०१३.३२३। ८.उशीरः,वीरणमूलम् । (स्त्री) अभया । ९.हरीतकी । ‘अभयमुशीराभीत्योरभया तु हरीतकी’ हैमः।  (वि) न भयं यस्य । १०.भीतिरहितः,निर्भयः। ‘अभयं नलदे स्त्री तु पथ्यायां निर्भये त्रिषु’ नानार्थर०।
अभयकृत्	(वि) अभयं त्राणं करोति । अभय+कृ+क्विप् । १.रक्षकः। २.न भयकृत् । अभयङ्करः। शान्तः,सौम्यः।
अभयङ्करः	(वि) न भयङ्करः। न भयजनकः,शान्तः,सौम्यः।
अभयजातः	(पुं) अभयाय जातः। गर्गादिगणमध्ये मुनिभेदः।
अभयडिण्डिमः	(पुं) अभयाय डिण्डिमः। स्वसैन्यप्रोत्साहनार्थं स्वयोधभया भावाय वादनीयः रणढक्कादिवाद्यभेदः। सङ्ग्रामपटहः। ‘सङ्ग्रामपटहोऽभयडिण्डिमः’ त्रिका० ।
अभयदः	(वि) अभयं ददाति अभयवचनं दत्वा रक्षति । अभय+डु दाञ्(दाने)+‘कः। ‘आतोऽनुपसर्गे कः’  ३.२.३। रक्षकः,धैर्यजनकः।
अभयदक्षिणा	(स्त्री) अभये दक्षिणा १.अभयरूपा रक्षणा, रक्षणायां विश्वासजनकं वचः, अभयदानम् । ‘रात्रौ दानं न शंसन्ति विना चाभयदक्षिणाम्’ मत्स्यपु०। २.अभये त्राणे त्रातेन देया दक्षिणा । ‘सर्वतः प्रतिगृह्णीयात् मध्वभाभयदक्षिणाम्’ मनुः।
अभयदानम्	(न) अभयस्य दानम् । भयमुक्तिवचनम् ।
अभयदायी	(वि) (अभयदायिन्) । अभयं ददाति । रक्षणार्थं वचनदाता । 
अभयप्रदानम्	(न) अभयस्य प्रदानम् । निश्चितरक्षणवचनम् । 
अभयमुद्रा	(स्त्री) अभयार्था मुद्रा । तन्त्रोक्ता अभयसूचकमुद्रा ।
अभययाचना	(स्त्री) अभयार्थं याचना । रक्षणार्थं प्रार्थना । ‘बध्यतामभययाचनाञ्जलिः’ रघुः११.७८।
अभयवचनम्	(न) अभयार्थं वचनम् । अभयदानार्थं ‘मा भैषीः’ इत्यादि वाक्यम् ।
अभयवाक्	(स्त्री) (अभयवाच्) । अभयार्थवाक् । अभयदानार्थं ‘मा भैषीः’ इत्यादि वाक्यम् ।  (वि) निर्भयः। ‘अभयं नलदे स्त्री तु पथ्यायाम् निर्भये त्रिषु’ नानार्थर० । ‘वैराग्यमेवाभयम्’ भर्तृ० ३.३५ ।
अभवः	(पुं) न भवः उत्पत्तिः। १.अनुत्पत्तिः,जन्माभावः। ‘मत्त एव भवाभवौ’ । न विद्यते भवः उत्पत्तिः यत्र । २.मोक्षः,मुक्तिः। ‘प्राप्तुमभवमभिवाञ्छति वा’ किरा०१२.३०। ३. विनाशः। ‘भवाय सर्वभूतानामभवाय च रक्षसाम्’ रामा०। ४.न भवः शिवः। शिवभिन्नः।
अभव्यः	(वि) न भव्यं यस्य । १.अमङ्गलः,अशुभः। २.भाग्यहीनः,अदृष्टहीनः। ‘उपनतमवधीरयन्त्यभव्याः’ किरा०१०.५१। (न) न भव्यम् । ३.दौर्भाग्यम्,दुर्दैवम् । 
अभागः	(वि) न भागः दायादग्राह्यधनाद्यम्, एकदेशः च यस्य । १.निर्दायः, भागशून्यः। ‘यो ज्येष्ठो विनिकुर्वीत लोभाद्भ्रातृन् यवीयसः। सोऽज्येष्ठः स्यादभागश्च नियन्तव्यश्च राजभिः’ मनुः ९.२१३ । (पुं) न भागः। २.पूर्णः। ‘यं भागिनं निर्भजन्त्यथ यमभागं निर्भजन्ति’ शत.ब्रा०। ३.भागाभावः । 
अभागी	(वि) (अभागिन्) । न भागी । १.अधिकारानर्हः क्लीबपतितादिः। २.भागः भाग्यम् । न भाग्यवान्, भाग्यशून्यः। ‘यमात्मानं, न विद्युरभागिनः’ कठोप०।  
अभाग्यः	(वि) न भाग्यं यस्य । १.दुष्टभाग्यः, दौर्भाग्यवान् । (न) न भाग्यम् । २.दुष्टभाग्यम्, दौर्भाग्यम् ।
अभाजनम्	(न) न भाजनम् । १.अनाधारः, अपात्रम्, अयोग्यम् । ‘दीधीवेवीट्समः कश्चित् गुणवृद्धयोरभाजनम्’ स.द० ७.२१ । (वि) न भाजनं यस्य । २.पात्ररहितः।  
अभार्यः	(पुं) न भार्या, भार्यासम्बन्धः वा यस्य । १.पत्नीहीनः। २.शास्त्रनिषिद्धभार्यासम्बन्धः, नैष्ठिकब्रह्मचारिप्रभृतिः। ‘अतिवृद्धानभार्यांश्च कृषिसक्तान् नृपस्य च’ उ.त.छा.प्र० । 
अभावः	(पुं) न भावः। १.असत्ता,अविद्यमानत्वम् । ‘अस्ति पुत्रो वशे यस्य भृत्यो भार्या तथैव च । अभावे सति सन्तोषः स्वर्गस्थोऽसौ महीयते’ चाणक्यः। २.द्रव्यादिषट्कभिन्नः सप्तमः पदार्थः -न्या०। ‘द्रव्यगुणकर्मसामान्यविशेषसमवायाभावाः सप्त पदार्थाः’ तर्कस०। अयं च प्रागभाव प्रध्वंसाभावात्यन्ताभावान्योन्याभावश्चेति चतुर्विधः। ३.दारिद्र्यम् । ४.नाशः,मृत्युः। (वि) न भावः यस्य । ५.भावशून्यः,रत्यादिभावशून्यः। ६.अनुरागहीनः,प्रीतिरहितः। 
अभावनीयः	(वि) न भावयितुं शक्यः। १.चिन्तयितुमपि अशक्यः,अचिन्त्यः। २.उत्पादयितुम् अशक्यः। 
अभाषणम्	(न) न भाषणम् । मौनम्,अकथनम् । ‘अथ मौनमभाषणम्’ अमरः। 
अभाषितः	(वि) न भाषितः। अनुक्तः। ‘अभाषितपुंस्काश्च’ पा० ७.३.४८। 
अभि	(अ) इदमव्ययं क्रियापदयोगेन उपसर्गसंज्ञां, सुबन्तयोगेन च कर्मप्रवचनीयसंज्ञां प्राप्य तत्तदर्थद्योतकं भवति । १.लक्षणम्, चिन्हम् । ‘हरिमभि वर्तते । २.प्रकारान्तरापत्तिः। ‘भक्तो हरिमभि’ । भक्तो भक्तिरूपं प्रकारविशेषं प्राप्तवान् । हरिविषयकभक्तिमानित्यर्थः। ३.वीप्सा, व्याप्तिः। ‘देवं देवमभि सिञ्चति’ । कृत्स्नं देवमभिसिञ्चतीत्यर्थः। ४.आभिमुख्यम्, पुरतः। ‘अभिचैद्यं प्रतिष्ठासुरासीत्कार्यद्वयाकुलः’ माघः २.१ । ५.इच्छा, अपेक्षा । ‘अभिलाषमुदीरितेन्द्रियः स्वसुतायामकरोत्  प्रजापतिः’ कुमा० ४.४१ । ६.समन्तात् । ‘अभ्युन्नताङ्गुष्ठनखप्रभाभिः’ कुमा० १.३३ । ७.सौम्यता, गाम्भीर्यम्, औदार्यम् । ‘जात्यस्तेनाभिजातेन शूरः शौर्यवता कुशः’ रघुः १७.४ । ८.अन्तः, अभ्यन्तरम् । ‘भ्रश्यद्भिर्जलमभि भूषणैर्वधूनामङ्गेभ्यो गुरुभिरमज्जि लज्जयेव’ माघः ८.६० । ९.शिक्षणम् । ‘अभ्यस्यन्ति तटाघातं निर्जितैरावता गजाः’ कुमा० २.५० । १०.पुरोभागः, समीपम् । ‘प्रियमभि कुसुमोद्यतस्य बाहोः’ माघः ७.४० । ११.वचनम् । ‘अभिधाय रूक्षमिति मा स्म गम इति पृथासुतेरिताम्’ माघः १५.६७ । १२.सप्तम्यर्थः। ‘अभिगौरि रतासक्तम्’ कुमा० १०.७ । १३.भागः । ‘यदत्र ममाभिष्यात् तद्दीयताम्’ सि.कौ० । १४.पूजा । ‘अभिवादयते’ । १५.भोजनम् । ‘अभ्यवहरति’ । एतस्य तत्तदर्थद्योतकतामात्रं समभिव्यव्याहृतशब्दस्यैव तत्तदर्थे लक्षणेति सिद्धान्तः। ‘अभीत्थंभूतकथनेऽप्यभि वीप्साभिमुख्ययोः’ विश्वः। ‘अभीत्थंभूतकथने चाभिमुख्याभिलाषयोः’ मेदिनी ।        <br><br> १६.भृशम् । ‘अभियुक्तः, अभिनिवेशः’ । १७.सौम्यं, माधुर्यम् । ‘अभिजातः’ । ‘प्रज्ञस्थितायामभिजातवचि’ कुमा० । १८.सौरूप्यम् । ‘अभिरूपम्’ । १९.स्वाध्यायः। ‘वेदाभ्यासे सदारतः’ । ‘अभि पूजाभृशार्थेच्छासौम्याभिमुख्यसौरूप्यवचनाहारस्वाध्यायेषु’ गणरत्नम् ।गणरत्नम् ।   
अभिकः/अभीकः	(वि) अभिकामयते । अभि+कन् । ‘अनुकाभिकाभीकः कमिता’ ५.२.७४। कामुकः,स्त्रीलोलः,कामयिता । ‘कम्रः कामयिताभीकः कमनः कामनोऽभिकः’ अमरः। ‘सोऽधिकारमभिकः कुलोचितं काश्चन स्वयमवर्तयत्समाः’ रघुः१९.४। 
अभिकाङ्क्षा	(स्त्री) अभि+काङ्क्षि(काङ्क्षायाम्)+अः(भावे) । ‘गुरोश्च हलः’ ३.३.१०३। इच्छा,अभिलाषः,अपेक्षा । ‘शीताभिकाङ्क्षा मुखतिक्तता च’ सुश्रुतः।
अभिका्ङ्क्षितः	(वि) अभि+काङ्क्षि(काङ्क्षायाम्+क्तः। ‘निष्ठा’ ३.२.१०२। वाञ्छितः,अपेक्षितः।
अभिकाङ्क्षी	(वि) (अभिकांक्षिन्) । अभि+कांक्षि(काङ्क्षायाम्)+णिनिः। ‘सुप्यजातौ णिनिः०’ ३.२.७८। अभिलाषवान्,अपेक्षावान् । (स्त्री) अभिकाङ्क्षिणी । अभिकाङ्क्षिन्+ङीप् । ‘ऋन्नेभ्यो ङीप्’ ४.१.५। 
अभिकामः	(पुं) अभि+कमु(कान्तौ)+घञ् । ‘भावे’ ३.३.१८। १.प्रेम,अपेक्षा,अभिलाषः। ‘अभिकामस्य कुरुक्षेत्रं युधिष्ठिर’ महाभा०३प०। (वि) अभिकामयते । अभि+कमु(कान्तौ)+णिङ्+अच् । ‘नन्दिग्रहि०’ ३.१.१३४। २.कामी । ‘याचे त्वामभिकामाहम्’ महाभा०१प०। 
अभिक्रमः	(पुं) अभि+क्रमु(पादविक्षेपे)+घञ्(भावे)  । ‘भावे’ ३.३.१८। १.उपक्रमः,प्रारम्भः। २.धैर्येण युद्धे शत्रुसम्मुखगमनम् । ‘अभिक्रमो रणे यानमभीतस्य रिपून् प्रति’ हैमः३.आक्रमणम्,क्रान्तिः। ४.आरोहणम् । ‘आरोहणमभिक्रमः। आक्रमोऽभिक्रमः क्रान्तिः’ वैज०। (न) अभि+क्रमु+घञ्(अधि०) । ‘हलश्च’ ३.३.१२१। ५.युद्धम् । (वि) कर्मणि घञ् । ‘अकर्तरि च०’ ३.३.१९। ६.आरब्धः। ‘नेहाभिक्रमनाशोऽस्ति’ गीता २.४। 
अभिक्रमणम्	(वि) अभि+क्रमु(पादविक्षेपे)+ल्युट् । ‘ल्युट् च’ ३.३.११५ । १.आक्रमणम् । २.प्रारम्भः, उपक्रमः।
अभिक्रान्तः	(वि) अभि+क्रमु(पादविक्षेपे)+क्तः। ‘निष्ठा’ ३.२.१०२। १.आरब्धः। २.आक्रान्तः। 
अभिक्रान्तिः	(स्त्री) अभि+क्रमु(पादविक्षेपे)+क्तिन्,दीर्घः। ‘स्त्रियां क्तिन्’ ३.३.९४। ‘अनुनासिकस्य क्विझलोः क्ङिति’ ६.४.१५। १.प्रारम्भः,उपक्रमः। २.अभिपतनम् । 
अभिक्रान्ती	(वि) (अभिक्रान्तिन्) । अभिक्रान्तमनेन । अभि+क्रमु(पादविक्षेपे)+इनिः। ‘इष्टादिभ्यश्च’ ५.२.८८। १.आरभमाणः,उपक्रमकर्ता । २.आक्रमणकर्ता । 
अभिक्लृप्तः	(वि) अभि+कृपू(सामर्थ्ये)+क्तः, रस्य लः। १.सम्पन्नः। २.नियतः। ‘हृदा मनीषा मनसाभिक्लृप्ताय एतद्विदुः’ कठोप०। ३.अभिप्रकाशितः। 
अभिक्रामम्	(अ) अभि+क्रम(वीप्साभीक्ष्णयोः)+णमुल् । १.आरभ्य । २.आक्रम्य । ‘पूर्वं पूर्वमेवाभिक्रामम्’ कात्या० ३.२.२१ ।
अभिक्रोशः	(पुं) अभि+क्रुश(आह्वाने रोदने च)+घञ् । ‘भावे’ ३.३.१८। १.निन्दा,दूषणम् । २.आक्रोशः। 
अभिक्रोशकः	(वि) अभि+क्रुश(आह्वाने रोदने च)+ण्वुल् । ‘ण्वुल्तृचौ’ ३.१.१३३। १.निन्दकः,दूषकः। २.आक्रोशकः। 
अभिख्या	(स्त्री) अभि+ख्या(प्रकथने)+अङ् । ‘आतश्चोपसर्गे’ ३.३.१०६। १.कान्तिः,प्रकाशः,शोभा । ‘काप्यभिख्या तयोरासीत्’ रघुः१.४६। १.कीर्तिः,यशः। ३.अभिधानम्,सञ्ज्ञा,नाम । ४.माहात्म्यम्,महिमा । ५.बुद्धिः। ‘अभिख्या तु शोभायां कीर्तिसञ्ज्ञयोः’ हैमः। 
अभिख्यातः	(वि) अभि+ख्या(प्रकथने)+क्तः। ‘निष्ठा’ ३.२.१०२। प्रसिद्धः,कीर्तिशाली । 
अभिख्याता	(वि) (अभिख्यातृ) । अभि+ख्या(प्रकथने)+तृच् । १.कथकः। २.अभिगन्ता । ३.अभिद्रष्टा । (स्त्री) अभिख्यात्री । अभिख्यातृ+ङीप् । ‘ऋन्नेभ्यो ङीप्’  ४.१.५ । 
अभिख्यानम्	(न) अभि+ख्या(प्रकथने)+ल्युट्(भावे) । ‘ल्युट्च’ ३.२.११५। १.ख्यातिः। २.यशः।
अभिगच्छन्	(वि) (अभिगच्छत्) । अभि+गम्लृ(गतौ)+शतृ । ‘लटः शतृ०’ ३.२.१२४। प्रतिष्ठमानः,अभिमुख्येन गच्छन् । ‘अभिगच्छन् यदुपुङ्गवं दिदृक्षुः’ याद०१५.१। 
अभिगतः	(वि) अभि+गम्लृ(गतौ)+क्तः। ‘गत्यर्था०’ ३.४.७२। १.अभिमुखं गतः। २.आनुकूल्येन प्राप्तः। ३.सेवितः। ४.सहितः। ‘अभिगतमुषया तदानिरुद्धम्’ याद०१८.१३५। 
अभिगन्तव्यः	(वि) अभितः समासाद्यः। अभि+गम्लृ(गतौ)+तव्यः। ‘तव्यत्तव्या०’ ३.१.९६। १.प्राप्तुं योग्यः,अभिगम्यः। २.सेव्यः। ‘सन्तः सदाभिगन्तव्या यद्यप्युपदिशन्ति न । या हि स्वैरकथास्तेषामुपदेशा भवन्ति ताः’ रामा०।  
अभिगन्ता	(वि) (अभिगन्तृ) । अभि+गम्लृ(गतौ)+तृच् । ‘ण्वुल्तृचौ’ ३.१.१३३। १.आभिमुख्येन गन्ता । २.आनुकूल्येन गन्ता । ३.युद्धाय आभिमुख्येन गन्ता । ‘क्षत्रं वरुणोऽभिगन्तैव ब्रह्म’ शत.ब्रा० । 
अभिगमः	(पुं) अभि+गम्लृ(गतौ)+अप् । ‘ग्रहवृदृनिश्चिगमश्च’ ३.३.५८। १.अभिमुख्येन गमनम्,आगमनम् । ‘तवार्हतो नाभिगमेन तृप्तं मनो नियोगक्रिययोत्सुकं मे’ रघुः५.११। २.आनुकूल्येन गमनम्,अनुकूलः प्रवेशः,अनुकूलः समागमः। ‘स्वरुच्या क्रियमाणे तु यत्रावश्यक्रिया क्वचित् । नोद्यते नियमः सोऽत्र ऋतावभिगमो यथा’ मीमांसा । ३.स्त्रीपुरुषसङ्गमः। ‘प्रसह्य दास्यभिगमे दण्डो दशपणः स्मृतः’ याज्ञ०२.२४.२९१ ।
अभिगमनम्	(न) अभि+गम्लृ(गतौ)+ल्युट्(भावे) । ‘ल्युट् च’ ३.३.११५। अभिमुख्येन गमनम् । ‘ज्येष्ठाभिगमनात्पूर्वं तेनाप्यनभिनन्दिता’ रघुः१२.३५।  
अभिगम्यः	(वि) अभिगन्तुं शक्यः। अभि+गम्लृ(गतौ)+यत् । ‘पोरदुपधात्’ ३.१.९८। १.आभिमुख्येन गन्तुं शक्यः,सुकरतया उपगन्तुं योग्यः। ‘अधृष्यश्चाभिगम्यश्च यादोरत्नैरिवार्णवः’ रघुः१.१६। (अ) अभि+गम्लृ(गतौ)+ल्यप् । २.अभिमुखं गत्वा,प्राप्य । ‘मनुमेकाग्रमासीनमभिगम्य महर्षयः’ मनुः१.१। 
अभिगर्जनम्	(न) अभि+गर्ज्+ल्युट् । भीषणः चीत्कारः, भीषणं चीत्कृतम् (वन्यमृगाणाम्) । 
अभिगामी	(वि) (अभिगामिन्) । अभि+गम्लृ(गतौ)+णिनिः। ‘नन्दिग्रहि०’ ३.१.१३४। अभिगन्ता,समीपगन्ता । ‘ऋतुकालाभिगामी स्यात् स्वदारनिरतः सदा’ मनुः३.४५। 
अभिगीतः	(वि) आनुकूल्येन गीतः। १.आनुकूल्यार्थं स्तुतः। २.अभितः गीतः। (न) ३.शोभनगीतम् ।
अभिगुप्तिः	(स्त्री) अभि+गुपू(रक्षणे)+क्तिन् । ‘स्त्रियां क्तिन् ३.३.९४। रक्षणम्,गोपनम् । ‘तद्वृजमेवेताभिगुप्त्या आसादयति’ श०ब्रा०। 
अभिगोप्ता	(वि) (अभिगोप्तृ) । अभितः गोपायति । अभि+गुपू(रक्षणे)+तृच् । ‘ण्वुल्तृचौ’ ३.१.१३३। अभिरक्षकः,गोपायिता । (स्त्री) अभिगोप्त्री । 
अभिग्रस्तः	(वि) अभि+ग्रसु(अदने)+क्तः। ‘निष्ठा’ ३.२.१०२। १.आक्रान्तः,गृहीतः। २.कवलीकृतः। 
अभिगृहीतपाणिः	(वि) संयोजितहस्तः।
अभिग्रहः	(पुं) अभि+ग्रह(उपादाने)+अप् । ‘ग्रहवृ०’ ३.३.५८। १.लुण्ठनम्,अभिहारः,अपहरणम् । २.आक्रमणम् । ३.गौरवम् । ४.युद्धम् । ५.अभियोगः,दोषापादनम् । ‘अभिग्रहस्तु गौरवे । अभियोगेऽभिग्रहणे’ हैमः। ‘अभिहारस्त्वभिग्रहः’ वैज०। 
अभिग्रहणम्	(न) अभि+ग्रह(उपादाने)+ल्युट् । ‘ल्युट् च’ ३.३.११५ । १.अभिग्रहः,लुण्ठनम्,अभिहारः। ‘अभिहारोऽभिग्रहणम्’ अमरः। २.आभिमुख्येन ग्रहणम्,आक्रमणम् । ३.गौरवम् । ४.युद्धम् । ५.अभियोगः,दोषापादनम् ।  
अभिघर्षणम्	(न) अभि+घृषु(सङ्घर्षे)+ल्युट् । ‘ल्युट्च’ ३.३.११५। परस्परप्रहारः,सङ्घर्षः,परस्परसंयोगेन मर्दनम् ।
अभिघातः	(पु) अभि+ हन(हिसागत्योः)+घञ् । ‘भावे’ ३.३.१८। १.निःशेषहननम्,समूलनाशनम् । ‘दुःखत्रयाभिघाता जिज्ञासा’ सां०का०१। २.प्रहारः,ताडनम् । ‘तटाभिघातादिव लग्नपङ्के’ कुमा०७.४९। ३.शब्दहेतुभूतवस्तुद्वयसंयोगः, संयोगिनोः मिथो विभागजनकक्रियाहेतुः च । ४.पीडनम् । ‘शीतातपाभिघातांश्च विविधानि भयानि च’ मनुः१२.७७। ५.प्रतीकारः। ६.अपसारणम् । 
अभिघातकः	(वि) अभि+हन(हिंसागत्योः)+ण्वुल् । ‘ण्वुल्तृचौ’ ३.१.१३३। १.वैरी,शत्रुः। २.अभिघातसंयोगकारकः। ३.समूलनाशकः। (स्त्री) अभिघातिका । 
अभिघाती	(पुं) (अभिघातिन्) । अभि+हन(हिंसागत्योः)+णिनिः। ‘सुप्यजातौ णिनिः०’ ३.२.७८। १.शत्रुः,वैरी,अरातिः। ‘अभिघातिपरारातिप्रत्यर्थिपरिपन्थिनः’ अमरः। ‘एकदा न विगृह्णीयात् बहून् राजाभिघातिनः’ हितो०। (वि) २.आघातजनकः, पीडाकारकः। ‘सुव्यवस्थितमन्त्रेण परमर्माभिघातिना । भवितव्यं नरेन्द्रेण न कामवशवर्तिना’ रामा०। ३.समूलनाशकः। (स्त्री) अभिघातिनी । अभिघातिन्+ङीप् । ‘ऋन्नेभ्यो ङीप्’ ३.१.५। 
अभिघारः	(पुं) अभि+घृ(सेचने)+णिच्+घञ्(भावे) । ‘भावे’ ३.३.१८। १.घृतसेचनम्,हविषि घृतसेचनम् । ‘प्रणीतपृषदाज्याभिघारघोरस्तनूनपात्’ महावी०३। २.घृतादिसंस्कारभेदः। ३.अभिघार्यते समन्तात् अग्नौ सिच्यते । अभि+घृ+घञ्(कर्मणि) । ‘अकर्तरि’ ३.३.१९। ३.घृतम्,अभिघार्यमाणः घॄतादिः।  
अभिघारणम्	(न) अभितः घारणम् । अभि+घृ+णिच्+ल्युट्(भावे) । ‘ल्युट्च’ ३.३.११५। १.जलादिभिः विधिना सेचनम् । २.घृतसेचनम् । ३.घृतादेः संस्कारभेदः। ‘एत्य जुह्वाभिघारणं ध्रुवाया हविष उपभृतं च’ कात्या० ३.३.९ ।
अभिघ्राणम्	(न) अभि+घ्रा(गन्धोपादाने)+ल्युट् । ‘ल्युट् च’ ३.३.११५ । नासिकया गन्धोपादानम् । 
अभिचरः	(पुं) आभिमुख्येन सेवायै चरति । अभि+चर(गतौ)+अच् । ‘नन्दिग्रहि०’ ३.१.१३४। १.अनुचरः,सेवकः,सहायः। ‘सहायोऽभिचरोऽनोश्च’ हैमः। (वि) आभिमुख्येन आनुकूल्यार्थं चरति । २.अभितो गतः। (स्त्री) अभिचरा । अभिचर+टाप् । ‘अजाद्यतष्टाप्’ ४.१.४।  
अभिचरणम्	(न) अभि+चर(गतौ)+ल्युट्(भावे) । ‘ल्युट्च’ ३.३.११५। शत्रुनाशाय विहितः श्येनयागादिः,मारणादिफलकतान्त्रिकप्रयोगविशेषः। ‘कौटिल्यः कोपनोऽपि स्वयमभिचरणे ज्ञातदुःखः प्रतिज्ञाम्' मुद्रा०४.१२।
अभिचरणीयः	(वि) अभिचरणम् अर्हति । अभि+चर(गतौ)+ अनीयर् । ‘तव्यत्तव्यानीयरः’ ३.१.९६। १.अभिचारार्हः वैरी । ‘ सोऽभिचरणीयमैन्द्रं सोममाहरत्’ श०ब्रा०। 
अभिचारः	(पुं) आभिमुख्येन शत्रवधार्थं चारः। अभि+चर(गतौ)+घञ् । ‘भावे’ ३.३.१८। हिंसाफलं कर्म,मारणादिक्रिया,शत्रुसंहाराय कृत्याजनकं मूलकर्म । ‘हिंसाकर्माभिचारः स्यात्’ अमरः। ‘श्येनेनाभिचरन् यजेत’ इति विहितः श्येनयागादिः। ‘स्फुटमिदमभिचारमन्त्र एव प्रतियुवतेरभिधानमङ्गनानाम्’ माघः७.५८। 
अभिचारी	(पुं) (अभिचारिन्) । अभिचरति शत्रुवधार्थं कर्म करोति । अभि+चर(गतौ)+णिनिः। ‘सुप्यजातौ०’ ३.२.७८। अभिचारकर्ता मारणादिकर्मकारी । ‘ये त्वा कृत्वा लेभिरे विदूला अभिचारिणः’ अथर्वा १०.१.९। (स्त्री) अभिचारिणी । अभिचारिन्+ङीप् । ‘ऋन्नेभ्यो ङीप्’ ४.१.५। 
अभिचारकल्पः	(पुं) अभिचारसाधनं कल्पः रहस्यज्ञापकग्रन्थः। अथर्ववेदान्तर्गतः ग्रन्थभेदः।
अभिच्छायः	(वि) अभिगतः छायाम् । १.छायाप्राप्तः। २.छायाभिमुखप्राप्तः। (अ) छायायाः अभिमुखम् । अव्ययी०। ३.छायाभिमुख्यम् ।
अभिजनः	(पुं) अभिजायते अस्मिन् । अभि+जनी(प्रादुर्भावे)+घञ्(अधि०) । ‘हलश्च’ ३.३.१२१। १.वंशः,कुलम् । ‘पतिं त्यक्त्वा देवं भुवनपतिमुच्चैरभिजनम्’ मुद्रा०६.६। २.जन्मभूमिः। ३.अभिजयते योग्यः। पूर्वजानां पितृपितामहादीनां वासस्थानम् । ‘यत्र पूर्वैरुषितं सोऽभिजनः’ सि०कौ०१४७०। ४.अभिजायते सत्पुरुषः भवति येन । अभि+जनी+घञ्(करणे) । ‘हलश्च’ ३.३.१२१। कीर्तिः,यशः। ५.सद्वंशः, उत्तमकुलम् । ‘स्तुतं तन्माहात्म्यं यदभिजनतो यच्च गुणतः’ मालती०२.१३। ६.अभिमतः जनः। कुलश्रेष्ठः। ‘भवेदभिजनः ख्यातौ जन्मभूम्यां कुलध्वजे । कुलेऽपि च’ मेदिनी । 
अभिजननम्	(न) सत्कुलप्रसूतिः। 
अभिजनवान्	(वि) (अभिजनवत्) । अभिजन+मतुप् । ‘तदस्य० मतुप्’ ५.२.९४। उत्तमवंशजातः। ‘अभिजनवतो भर्तुः श्लाघ्ये स्थिता गृहिणीपदे’ शाकु०४.१९।
अभिजयः	(पुं) अभि+ जि(जये)+अच् । ‘एरच्’ ३.३.५६। सम्पूर्णविजयः। 
अभिजातः	(वि) अभिमतं प्रशस्तं जातं जन्म यस्य । अभि+जनी(प्रादुर्भावे)+क्तः। १.कुलीनः,सत्कुलप्रसूतः। ‘जात्यस्तेनाभिजातेन शूरः शौर्यवता कुशः’ रघुः१७.४। २.पण्डितः,ज्ञानी । ‘सङ्कीर्णं नाभिजातेषु नाप्रबुद्धेषु संस्कृतम्’ वृद्धाः। ३.न्याय्यः। ‘अभिजातः कुलीने स्यान्न्याय्यपण्डितयोरपि’ मेदिनी । ४.मनोहरः,प्राप्तरूपः,मधुरः। ‘अभिजातः स्मृतो न्याय्ये कुलीनप्राप्तरूपयोः’ विश्वः। ‘प्रजल्पितायामभिजातवाचि’ कुमा०१.४५। 
अभिजातकोविदः	(पुं) जातककर्मकोविदः। जातकज्ञः।
अभिजातिः	(स्त्री) अभिमता प्रशस्ता जातिः। श्रेष्ठं जन्म,सत्कुलप्रसूतिः। 
अभिजिघ्रणम्	(न) अभि+घ्रा+ल्युट् । जिघ्रादेशः। नासिकया शिरःस्पर्शः।
अभिजित्	(पुं) १.विष्णुः। २.यागविशेषः। ३.नक्षत्रविशेषः। (न) ४.यानलग्नभेदः,प्रयाणाय प्रशस्तं लग्नम् । ५.अभिजिन्मुहूर्तः, अपराह्णः, कुतुपकालः। ‘अपराह्णे तु सम्प्राप्ते अभिजिद्रोहिणोदये । यदत्र दीयते जन्तोस्तदक्षयमुदाहृतम्’ मत्स्यपु०। (वि) अभिमुखीभूय जयति शत्रून् । अभि+जि(जये)+क्विप् । ‘सत्सूद्विष०’ ३.२.६१। ६.अभिमुखं युद्ध्वा शत्रुजयी । ७.अभिजयति अनेन । अभि+जि(जये)+क्विप् (करणे) । ‘क्विप् च’ ३.२.७६। सम्पूर्णजयशाली । ८.सर्वतः जयसाधनम् । ‘अभिजिता तेजसा तेजो जिन्व’ यजुः१५.७। ९.अभिजिति नक्षत्रे जातः। जातार्थस्य अणो लुक् । ‘वत्सशालाभिजिदश्वयुक्’ ४.३.३६। अभिजिन्नक्षत्रसञ्जातः।
अभिजितः	(पुं) अभिजीयादन्यान् संज्ञायामाशीर्वादे देवरातादिवत् ‘क्तच्’।  अर्धरात्रसम्बन्धी अभिजिन्मुहूर्तः। ‘मुहूर्तेऽभिजिते प्राप्ते सार्धरात्रे विभूषिते । देवक्यजनयद्विष्णुं यशोदा तां तु कन्यकाम्’ विष्णुपु०।
अभिजितिः।	 (स्त्री) अभि+जि(जये)+क्तिन्(भावे) । अभिजयः। ‘एषां लोकानामभिजित्यै’ शत०ब्रा०।
अभिनिष्क्रान्तः	(वि) अभि+निस्+क्रमु(पादविक्षेपे)+क्तः(कर्तरि) । ‘गत्यर्था०’ ३.४.७२। आभिमुख्येन निर्गतः।
अभिनिष्टानः	(पुं) अभि+निस्+स्तन(देवशब्दे)+घञ्,सस्य षः। ‘हलश्च’ ३.३.१२१। ‘अभिनिसः स्तनः शब्दसंज्ञायाम्’ ८.३.८६। १.अक्षरम्,वर्णः। २.विसर्गः (:)।  ‘वर्णमात्रे विसर्गे चाभिनिष्टानः’ त्रिकाण्ड० । 
अभिनिष्पतनम्	(न) अभि+निस्+पत्लृ(गतौ)+ल्युट् । ‘ल्युट् च’ (३.३.११५)। आभिमुख्येन निर्गमनम् ।
अभिनिष्पत्तिः	(स्त्री) अभि+निस्+पद(गतौ)+क्तिन् । ‘स्त्रियां क्तिन्’ ३.३.९४। १.कार्यसिद्धिः। २.उत्पत्तिः।
अभिनिष्पन्नः	(वि) अभि+निस्+पद(गतौ)+क्तः। ‘गत्यर्था०’ ३.४.७२। सिद्धः,सम्पन्नः।
अभिनिह्नवः	(पुं) अभि+नि+ह्नुङ्(अपनयने)+अप् । ‘ऋदोरप्’ ३.३.५७। निषेधः,सत्यस्य गोपनम् ।
अभिनीतः	(वि) अभि+णीञ्(प्रापणे)+क्तः। ‘गत्यर्था०’ ३.४.७२। ‘निष्ठा’ ३.२.१०२। १.आभिमुख्येन नीतः,प्रापितः। ‘मितार्थमभिनीतस्त्वं यथावत्कर्तुमर्हसि’ रामा०। २.युक्तः,न्याय्यः।३.अतिसंस्कृतः। ४.मर्षी,क्रोधनः। ‘युक्तेऽतिसंस्कृते मर्षिण्यभिनीतः’ अमरः। ५.भूषितः,अलङ्कृतः। ६.पूजितः। ७.चेष्टादिभिः अनुकृतः। । सहनशीलः। 
अभिनीतिः	(स्त्री) अभि+नीञ्(प्रापणे)+क्तिन् । ‘स्त्रियां क्तिन्’ ३.३.९४। १.आनुकूल्यार्था युक्तिः। ‘सन्त्वपूर्वमभिनीतिहेतुकम्’ किरा० १३.३६ । २.रूपादेः देहादिना अनुकरणम्, भावपूर्णः अङ्गविक्षेपः। अभिनीति अनीतेः अभिमुख्यम् - अव्ययी० ।
अभिनेतव्यः	(वि) अभि+णीञ्(प्रापणे)+तव्यः(कर्मणि भावे च) । ‘तव्यत्तव्याऽनीयरः’ ३.१.९६। १.देहचेष्टादिना अनुकार्यः। २.अनुकरणीयः। ३.आभिमुख्येन प्रापणीयः। (न) ४. भावे तव्यः। आवश्यकाभिनयः। 
अभिनेता	(पुं)  (अभिनेतृ) । अभि+णीञ्(प्रापणे)+तृच् । ‘ण्वुल्‌तृचौ’ ३.१.१३३। अभिनयकर्ता,नाटकादौ अनुकरणकर्ता नटः। (स्त्री) अभिनेत्री । अभिनेतृ+ङीप् । ‘ऋन्नेभ्यो ङीप्’ ४.१.५।
अभिनेयः	(वि) अभि+णीञ्(प्रापणे)+यत् । ‘अचो यत्’ ३.१.९७। १.अभिनेतुं योग्यः,देहचेष्टादिना अनुकर्तुं योग्यः। ‘दृश्यं तत्राभिनेयम्’ सा०द०६.१। २.आभिमुख्येन प्रापणीयः।  
अभिन्नः	(वि) न भिन्नः। १.अच्छिन्नः। २.एकरूपतां प्राप्तः। ‘अभिन्नवर्णा गृहिणीव भव्या’ याद०१८.८०। ३.अविदलितः,अविदारितः। ४.अखण्डः,पूर्णः। ‘अभिन्नमन्योन्यलयादकार्षीत्’ याद०१८.३५।
अभिन्नपुटः	(पुं) अभिन्नं न विदलितं पुटं यस्य । नवपल्लवः। ‘दूर्वायवाङ्कुरप्लक्षत्वगभिन्नपुटोत्तरान्’ रघुः१७.१२।
अभिपतनम्	(न) अभि+पत्लृ(पतने)+ल्युट् । ‘………………’ ……….. । १.उपागमनम् । २.आक्रमणम् । ३.प्रापणम् । 
अभिपत्तिः	(स्त्री) अभि+पद(गतौ)+क्तिन् । ‘स्त्रियां क्तिन्’ ३.३.९४। १.निष्पत्तिः,पूर्त्तिः। २.उपागमनम्,समीपागमनम् ।
अभिपन्नः	(पुं) अभि+पद(गतौ)+क्तः। ‘गत्यर्था०’ ३.४.७२। १.अपराद्धः, अपराधी । २.विपद्गतः,प्राप्तविपत्तिः,अभिग्रस्तः। ३.समीपं गतः आगतः वा,उपागतः। ४.पराजितः,ग्रस्तः। ‘कालाभिपन्नाः सीदन्ति सिकताः सेतवो यथा’ रामा०। ५.शरणार्थी,शरणागतः। ‘अभिपन्नः शरणार्थी’ हैमः। ६.पीडितः। ‘दाहप्रपाकौ शिशिराभिनन्दाः पित्ताभिपन्ने नयने भवन्ति’  सुश्रुतः। ‘अभिपन्नोऽपराध्येऽभिद्रुते ग्रस्ते विपद्गते’ विश्वः। ७.प्राप्तः। ‘त्वमन्यमाकारमिवाभिपन्नः’ किरा०३.४५।
अभिप्रज्ञा	(स्त्री) अभितः सततं प्रज्ञा चिन्तनम् । सततचिन्तनम् । ‘तमशनायपिपास अब्रूतामावाभ्यामभिप्रज्ञानीहि’ ऐ०ब्रा०।
अभिप्रणयनम्	(न) अभिप्रणीयते अनेन । अभि+प्र+णीञ्(प्रापणे)+ल्युट् । ‘ल्युट् च’ ३.३.११५। वेदविधिना अग्नेः क्रियमाणः संस्कारविशेषः।
अभिप्रणीतः	(वि) अभितः सर्वतः प्रणीतः संस्कृतः। वेदविधिना संस्कृतः अग्न्यादिः। ‘ जज्वाल लोकस्थितये स राजा थथाऽध्वरे वह्निरभिप्रणीतः’ भट्टिः १.४। 
अभिप्रवर्तनम्	(न) सर्वतः प्रवर्तनम् । सर्वतः प्रयत्नेन प्रवर्तनम्, प्रवृत्तिसम्पादनम् । ‘त्वक्सारोरोमहर्षश्च स्वेदस्याभिप्रवर्तनम्’ सुश्रुतः।
अभिप्रायः	(पुं) अभि+प्रीञ्(तर्पणे)+घञ् । ‘भावे’ ३.३.१८। १.आशयः,इच्छाविशेषः,। ‘अभिप्रायः छन्द आशयः’ अमरः। ‘तेषां स्वं स्वमभिप्रायम् उपलभ्य पृथक् पृथक्’ मनुः७.५७।  इति कर्तरि पचाद्यच् । ‘नन्दिग्रहि०’ ३.१.१३४ । ‘स्वरित ञित आत्मनेपदं अर्त्रभिप्राये क्रियाफले’ पा० १.३.७२ । २.अभिप्रेयते पुरुषार्थकाङ्क्षिभिः, आभिमुख्येन प्रलये अभिप्रैति जगत् अस्मिन् अभिमुखं प्रैति । विष्णुः। ‘अभिप्रायः प्रियार्होर्हः’ वि०स०। ३.मतम्, सम्मतिः, विश्वासः। (वि) अभिप्रैति । अभि+प्र+इण्(गतौ)+अच् । ‘नन्दिग्रहि०’ ३.१.१३४। ४.अभिगामी,समीपगन्ता।  
अभिपुष्पः	(पुं) अभितः पुष्पं यस्य । सर्वतः पुष्पवान् वृक्षः।
अभिप्रेतः	(वि) अभि+प्र+इण्(गतौ)+क्तः। ‘निष्ठा’ ३.२.१०२। १.उद्दिष्टः। २.अभीष्टः,वाञ्छितः। ‘कामाय तु भवेत् काम्यमभिप्रेतार्थसिद्धये’ भविष्यपु०। ३.सम्मतः।
अभिप्रेप्सुः	(वि) अभिमुख्येन प्राप्तुम् इच्छुः। अभि+प्र+आप्लृ(व्याप्तौ)+सन्+उः।  ‘सनाशंसभिक्ष उः’  ३.२.१६८। प्रापणेच्छावान् । ‘ऐन्द्रं स्थानमभिप्रेप्सुः’ मनुः८.३४४।
अभिप्रोक्षणम्	(न) अभि+प्र+उक्ष(सेचने)+ल्युट् । ‘ल्युट् च’ ३.३.११५। जलादिना सेचनम्,शुद्ध्यर्थं विधिवत् जलसेचनम् ।
अभिप्लवः	(पुं) अभि+प्लुङ्(गतौ)+अच् । ‘नन्दिग्रहि०’ ३.१.१३४१। १.उपप्लवः,उपद्रवः,क्षोभः।   २.जलप्रलयः,जले प्लवनम् । अभिप्लवन्ते इति अभिप्लवः = स्वर्गमभिमुरवीकृत्य गच्छान्ति ३. वर्षसाध्ये गवामयनाख्ये यागविशेषे प्रतिमासं चतुविंशति दिनेषु चतुः षट्कात्मकेषु रन्ढः अयं शब्दः ‘अभिप्लवः षडहः’ षडहानिवन्ति अभिप्लवः शत. ब्रा.
अभिप्लुतः	(वि) अभि+प्लुङ्(गतौ)+क्तः। ‘निष्ठा’ ३.२.१०२। १.परितः सिक्तः,जले सम्यक् चालितः। २.सर्वतः व्यापी,समन्तात् व्यापकः।
अभिभवः	(पुं) अभि+भू(सत्तायां)+अप्(भावे) । ‘ऋदोरप्’ ३.३.५७। १.तिरस्कारः,अनादरः,परिभवः। २.अपमानम्,अवमाननम् । ‘अलभ्यशोकाभिभवेयमाकृतिः’ कुमा०५.४३। ३.पराभवः,पराजयः। ‘रघोरभिभवाशङ्कि चुक्षुभे द्विषतां मनः’ रघुः४.२१। ४.रोगादिना स्मृतिभ्रंशः।   -----गर्वनाशः ,  ,  ,  , पबलता , ३.३.५७ - ३२३२) पराभवे - . तिरस्कारे - ‘अभिभवोदितमन्युविदीपितः समभिसृत्य भृश जवमोजसा - किरा० १८/९ निरादरे -  पराभवे - अभिभवःकुतएव सपत्नजः - रघु. ९/४ पराभवे - स्पर्शानुकूला इव सूर्यकान्ताः तदन्यतेजोभिभवाद् वमन्ति शा० २/७ प्रबलतायाम् - अधर्माभिभवात् कृष्ण प्रदुषन्ति कुलस्त्रियः । भग.गी. १/४१
अभिभवनम्	(न) अभि+भू(सत्तायां)+ ल्युट्(भावे) । ‘ल्युट् च’ ३.३.११५।१.तिरस्कारः,अनादरः।२.अपमानम्,अवमाननम् ।३.पराभवः,पराजयः। रोगादिना ज्ञानरोधनम् । रोगहेतोः बुद्धिमान्द्यम् । ‘जरया चाभिभवनं व्याधिभिश्चोपपीडनम् - मनुः
अभिभावनम्	१.तिरस्कारः,अनादरः।२.अपमानम्,अवमाननम् ।३.पराभवः,पराजयः।
अभिभावकः	(वि) अभि+भू(सत्तायां)+ण्वुल् । ‘ण्वुल्तृचौ’ ३.१.१३३। १.तिरस्कर्ता । २.अपमानकर्ता । ३.पराजेता । ४.जडीभावकारकः। 
अभिभावी	(पुं)  अभि+भू(सत्तायां)+णिनिः। ‘सुप्यजातौ०’  ३.२.७८। १.अभिभवकर्ता,तिरस्कर्ता । २.अपमानकर्ता । ३.पराजेता । ४.जडीभावकारकः।  ‘सर्वातिरिक्तसारेण सर्वतेजो भि भाविना’ रघुः१.१४।
अभिभावुकः	(वि)  अभि + भू(सत्तायां) + उक्ञ् ।लषपत पद स्थाउकञ्’ ३.२.१५४। १.तिरस्कर्ता । २.अपमानकर्ता । ३.पराजेता । ४.जडीभावकारकः। 
अभिभाषणम्	(न) अभिमुख्येन प्राधान्येन भाषणम् । अभि+भाष(व्यक्तायां वाचि) + ल्युट् । ’ल्युट् च’ ३.३.११५। सम्भाषणम्,पुरतः भाषणम् ।  ----- समाजसम्बोधनम् । प्रभाषणम्, अ।
अभिभाषी	(वि) अभि+भाष(व्यक्तायां वाचि)+णिनिः। ‘सुप्यजातौ०’ ३.२.७८। सम्भाषणशीलः,अभिमुख्येन भाषणकर्ता । ‘प्रसन्नमुखरागं तं स्मितपूर्वाभिभाषिणम् - रघु० १७-३१। स्त्री - अभिभषिणी - ङीप्. (ऋन्नेभ्यो ङीप् ४.१.५/३०६)
अभिभूः	(वि)  अभि+भू(सत्तायाम्)+क्विप् । ‘क्विप् च’ ३.२.७६। अभिभावकः१.तिरस्कर्ता । २.अपमानकर्ता । ३.पराजेता । ४.जडीभावकारकः। 
अभिभूतः	(वि) अभि+भू(सत्तायाम्)+क्तः। ‘निष्ठा’ ३.२.१०२। १.तिरस्कृतः अनादृतः।२.अपमानितः,अवमानितः। ३.पराभूतः व्याकुलः विहस्तः , विहवलः ,किंकर्तव्यतामूढः ‘सज्वरेणाभिभूत - ज्यो -? (वाचस्पत्यम्) दैत्याभिभूजस्य युवामवोढम् म्ग्नस्य दोंर्भिः भुवनस्य भारम् - भट्टिः
अभिभूतिः	(स्त्री) अभि+भू(सत्तायाम्)+क्तिन् । ‘स्त्रियां क्तिन्’ ३.३.९४। १. अनादरः , अवज्ञा , पराभवः मानभङ्गः। ‘अभिभूतिभयादसूनतः सुरवमु ज्झन्ति न धाम मानिनः । किरा - २.२० २. प्राधान्यम् , प्रभुत्वम् , ३. जयशालित्वम् , जेतृत्वम्,
अभिमानः	(पुं) अभि+मन(ज्ञाने)+घञ्(भावे) । ‘भावे’ ३.३.१८। १.गर्वः,अहङ्कारः। ‘मुनिरस्मि निरागसः कुतो मे भयमित्येष न भूतयेऽभिमानः’ किरा०१३.७। २.आत्मगौरवम्,दर्पः। ‘सदाभिमानैकधनाः हि मानिनः’ माघः१.६७। ३.प्रणयः,प्रीतिः। ४.ज्ञानम् । ‘उत्साहादिसमुद्बोधः साधारण्याभिमानतः’ सा०द०३.११। ५.मिथ्याज्ञानम् । ६.मदः। ‘वयं स्वपक्षशिथिलाभिमानाः संवृत्ताः’ मालवि०२.९.२। ७.हिंसा,पीडा । ---‘गर्वोऽभिमानोऽहङ्कारः’, ‘अभिमानोऽर्थादिदर्पे ज्ञाने प्रणयहिंसयोः’ अमरः। 
अभिमानशाली	(वि) (अभिमानशालिन्) । अभिमानेन शालते । अभि+शाङृ(श्लाघायाम्)+णिनिः। ‘नन्दिग्रहि०’ ३.१.१३४। अभिमानी । १.गर्विष्ठः,अहङ्कारयुक्तः। ‘प्रभवन्त्यभिमानशालिनां मदमुत्तम्भयितुं विभूतयः’ किरा०२.४८। २.आत्मगौरववान्,दर्पयुक्तः। (स्त्री) अभिमानशालिनी । अभिमानशालिन्+ङीप् । ‘ऋन्नेभ्यो ङीप्’ ४.१.५। 
अभिमानितः	(वि) अभिमानः अस्य सञ्जातः। अभि+मन(ज्ञाने)+णिच्+इतच् । ‘तदस्य सञ्जातं० इतच्’ ५.२.३६। १.आत्मगौरवयुक्तः। २.अहङ्कारयुतः। (न) ३.मैथुनम्,सुरतम्,स्त्रीपुरुषसङ्गमः। ‘सुरतं त्वभिमानितम्’ त्रिका०। 
अभिमानी	(वि) (अभिमानिन्) । अभिमानः अस्य अस्ति । अभिमान+इनिः। ‘अत इनि०’ ५.२.११५। १.अहङ्कारी, दर्पयुक्तः। ‘कर्ता द्यूतच्छलानां जतुमयशरणोद्दीपितः सोऽभिमानी’ वेणी०५.२६। २.आत्मगौरवयुक्तः। ‘गुणानुरक्तामनुरक्तसाधनः कुलाभिमानी कुलजां नराधिपः’ किरा० १.३१ । ----- ३. मिथ्याज्ञानयुक्तः। ‘अभिमानिव्यपदेशस्तु विशेषानुगतिभ्याम्’ ब्रह्मसू० २.१.५ । ४.प्रणयकोपादियुक्तः। (पुं) ५.सौत्यमनोः पुत्रभेदः। ‘अभिमानी प्रवीणश्च सौत्यस्येते मनोः सुताः’ हरिवं० । (स्त्री) अभिमानिनी । अभिमानिन्+ङीप् । ‘ऋन्नेभ्यो ङीप्’ ४.१.५ । 
अभिमायः	(वि) अभिगतः मायाम् अविद्याम् । १.अज्ञानी,इतिकर्तव्यतामूढः। -----२.अभिभूतः। 
अभिमुखः	(वि) अभिगतः मुखम् । १.सम्मुखतां गतः। ‘अभिमुखे मयि संहृतमीक्षणम्’ शाकु०२.११। २.समीपं गतः। ३. ---प्रत्युद्गतः। ---प्रवणः, प्रवृत्तः। ‘प्रसादाभिमुखो वेधाः प्रत्युवाच दिवौकसः’ कुमा०२.१६। (क्रि०वि) ४.सम्मुखम्, पुरतः। ‘तिष्ठन् मुनेरभिमुखं स विकीर्णधाम्नः’ किरा०२.५९।
अभिमुखीकरणम्	(न) अभिमुखः क्रियते अनेन । अभिमुख+च्लिः+कृ+ल्युट् (करणे) । ……………………………… । सम्मुखत्वसम्पादनम्, सम्बोधनम् - व्या० ।++
अभिमुखीभावः	(पुं) अनभिमुखस्य अभिमुखतया भावः। १.आभिमुख्यम् । २.कार्यानुकूलता । ३.तत्तत्क्रियोद्यमः।
अभिमृष्टः	(वि) अभि+मृश(आमर्शने)+क्तः। ‘निष्ठा’ ३.२.१०२। १.स्पृष्टः। २.घर्षितः,आक्रान्तः। ३.मिलितः,मिश्रितः। ४.संस्पृष्टः,संयोजितः। ५.अभि+मृजू(शुद्धौ)+क्तः। ‘निष्ठा’  । शोधितः,कृतमार्जनः।
अभियाता	(पुं) (अभियातृ) । अभि+या(प्रापणे)+तृच् । ‘ण्वुल्तृचौ’ ३.१.१३३। १.शत्रुः। (वि) २.अभिमुखगन्ता ।
अभियातिः	(पुं) अभिमुखं युद्धार्थं याति । अभि+या(प्रापणे)+क्तिच् । ‘क्तिच्क्तौ च संज्ञायाम्’ ३.३.१७४। १.रिपुः,शत्रुः,अरातिः। ‘अभियातिपरारातिप्रत्यर्थिपरिपन्थिनः’ अमरः। ++(स्त्री) भावे क्तिन् । २.युद्धार्थम् अभिगमनम् ।  
अभियाती++	(पुं) (अभियातिन्) । अभि+या+क्तः+इनिः (भावे) । ‘अत इनिठनौ’ ५.२.११५ । (स्त्री) अभियातिनी । अभियातिन्+ङीप् । ‘ऋन्नेभ्यो ङीप्’ ४.१.५ । 
अभियाचनम्	(न) अभि+याचा+ल्युट् । ‘इष्टादिभ्यश्च’ ५.२.८८ । सम्मुखप्रार्थनम् ।
अभियानम्	(न) अभि+या(प्रापणे)+ल्युट् । ‘ल्युट् च’ ३.३.११५। १.उपागमनम् *। युद्धार्थगमनम् । ‘रणाभियानेन’ दश० १० । * २.अभिमुख्येन प्रयाणम् । 
अभियायी	(वि) (अभियायिन्) । अभि+या(प्रापणे)+णिनिः। ‘नन्दिग्रहि०’ ३.१.१३४। अभिमुखगन्ता । ‘रामाभियायिनां तेषां तदेवासीदमङ्गलम्’ रघुः१२.४३।  
अभियुक् 	(वि) (अभियुज्) । अभि+युजिर्(योगे)+क्विप् । ‘सत्सूद्विष० क्विप्’ ३.२.६१ । १.आक्रमणकर्ता,आक्रामी । ‘आभिर्विश्वा अभियुजो विषूचीः’ ऋक् ६.२५.२। २.वैरी,शत्रुः।
अभियुक्तः***	(वि) अभि+युजिर्(योगे)+क्तः। ‘निष्ठा’ ३.२.१०२। १.अभिज्ञः,निपुणः। ‘न हि शक्यते दैवमन्यथाकर्तुमभियुक्तेनापि’ काद० । २.व्यस्तः, तत्परः। ‘स्व स्वकर्मण्यभियुक्तः परिजनः’ मुद्रा० १ । ३.सावधानः। ‘इदं विश्वं पाल्यमभियुक्तेन मनसा’ उ.रा० ३.३० । ४.परैः अवरुद्धः। ‘अभियुक्तः परै रूद्धे तत्परेऽपि’ मेदिनी । ‘अभियुक्तं त्वयैनं ते गन्तारः त्वामतः परे’ माघः २.१०१ ।    ५.आपादितः,प्रतिवादी । ‘अभियुक्तोऽभियोगस्य यदि कुर्यादपह्नवम् । मिथ्या तत्तु विजानीयात् उत्तरं व्यवहारतः॥’ नारदव्यवहारतत्वम् ।६.वृद्धः। 
अभियोक्तव्यः	(वि) अभि+युजिर्(योगे)+तव्यः। ‘तव्यत्तव्यानीयरः’ ३.१.९६। १.अभिमुखं योजनीयः। २.आपादनीयः,अपराधी । ३.आक्रमणीयः। ****४.निषेध्यः। ‘न स राज्ञाभियोक्तव्यः स्वकं संसाधयन् धनम्’ मनुः८.५०।
अभियोक्ता	(पुं) (अभियोक्तृ) । अभि+युजिर्(योगे)+तृच् । ‘ण्वुल्तृचौ’ ३.२.१३३। १.शत्रुः। ‘त्वय्युत्कृष्टबलेऽभियोक्तरि नृपे नन्दानुरक्ते पुरे’ मुद्रा०४.१५। २.वैधव्यवहारे आरोपकः,वादी, ***मिथ्याभियोगकर्ता । ‘अभियोक्ता न चेत् ब्रूयाद्वध्यो दण्डश्च धर्मतः’ मनुः८.१२। 
अभियोगः	(पुं)  अभि+युजिर्(योगे)+घञ् । ‘भावे’ ३.३.१८। १आसक्तिः। *** ‘अथ कस्यां कलायां भवतः अभियोगः’ मालवि० ५ ।. २..सद्यः प्राप्तः पराभवः। ‘अभियोगस्तु शपथे स्यादार्द्रे च पराभवे’ विश्वः। ‘अभियोग इमान् महीभुजो भवता तस्य कृतः कृतावधेः’ किरा० २.४६ । ३.आक्रमणम् । ‘स प्रापदप्राप्तपराभियोगम्’ कुमा० ७.५० । विद्वत्ता । ‘अभियोगश्च शब्दादेरशिष्टानाम् अभियोगश्चेतरेषाम्’ शबर० । ४.आपादनम्,अपराधादियोजनम् । ‘अभियोगमनिस्तीर्य नैनं प्रत्यभियोजयेत्’ याज्ञ० २.९ । ५.युद्धार्थम् आह्वानम्, अभिग्रहः। ‘अभियोगस्त्वभिग्रहः’ अमरः। ६.उद्योगः। ‘अभियोगोद्यमौ प्रौढिरुद्योगः’ हैमः। ‘निरुत्सुकानामभियोगभाजां समुत्सुकेवाङ्कमुपैति सिद्धिः’ किरा० ३.४० । ७..शपथम्, प्रतिज्ञा ।८.अवरोधः। ‘क्षुभितं वनगोचराभियोगात्’ किरा० १३.१० ।  ९.अभ्यासः, लग्नम् ।  ***१०.आग्रहः। ‘सन्तः स्वयं कृताभियोगः’ नीतिश० । ‘गुरुचर्यातपस्तन्त्रमन्त्रयोगाभियोगजाम्’ मालती० ९.५३ । 
अभियोगी 	(वि) (अभियोगिन्) । अभि+युजिर्(योगे)+घिनुण् । ‘संपृचानुरुधाङ्य० युजाक्रीड० हनश्च’ ३.२.१४२। १.वादी । ‘मिथ्याभियोगी द्विगुणमभियोगाद्धनं वहेत्’ याज्ञ०२.११। २.आक्रमशीलः। ३.आसक्तः। **४.आग्रहयुक्तः। ५.योजनकर्ता ।
अभियोजनम् ++	(न) भृशं योजनम् । योजितस्य दाढ्यार्थं पुनर्योजनम् । ‘अभियोजनं नाम युक्तस्य पुनर्योजनम्’ माधवः। 
अभिरक्षणम्	(न) अभितः रक्षणम् । अभि+रक्ष(पालने)+ल्युट् । १.सर्वतः रक्षणम् । **२.मन्त्रादिना सर्वतः श्वेतसर्षपादिविक्षेपैः यातुधानादिभ्यः रक्षणम् । 
अभिरक्षा	(स्त्री) अभि+रक्ष(पालने)+अः। ‘गुरोश्च हलः’ ३.३.१०३। सर्वतः रक्षणम् । ‘प्रशान्तबाधं दिशतोऽभिरक्षया’ किरा०१.१८।
अभिरक्षितः	(वि) अभितः रक्षितः। सर्वतः रक्षितः। ‘पर्याप्तं त्विदमेतेषां बलं भीमाभिरक्षितम्’ गीता १.१०।
अभिरक्षिता	(वि) (अभिरक्षितृ) । अभितः रक्षिता । सर्वतः रक्षकः। ‘वर्णानामाश्रमाणां च राजा सृष्टोऽभिरक्षिता’ मनुः७.३५।
अभिरतः	(वि) अभि+रमु(क्रीडायाम्)+क्तः। ‘गत्यर्थाकर्मक०’ ४.२.७२। १.अत्यन्तासक्तः। २.सन्तुष्टः। ‘रेचितं परिजनेन महीयः केवलाभिरतदम्पति धाम’ माघः१०.५५। ३.व्यग्रः,कार्यतत्परः। ‘स्वे स्वे कर्मण्यभिरतः संसिद्धिं लभते नरः’ गीता १८.४५। **४.अभिमुखतया रतः।  
अभिरतिः	(स्त्री) अभितः रतिः। अभि+रमु(क्रीडायाम्)+क्तिन् । १.श्रद्धा । २.सुखम्,सन्तोषः। ‘अविमृष्यमेतदभिलष्य स द्विषतां वधेन विषयाभिरतिम्’ किरा०६.४४। **३.आसक्तिः। ‘न मृगयाभिरतिर्न दुरोदरम्’ रघुः९.७।
अभिरम्यः**	(वि)  अभि भृशं रमते अत्र । अभि+रम+यत् (अधि०) । मनोरमः। 
अभिराट्	(पुं) (अभिराज्) । अभितः राजते । अभि+राजृ(दीप्तौ)+क्विप् । ‘सत्सूद्विष०’ ३.२.६१। १.चक्रवर्ती,सार्वभौमः। (वि) २.अधिकदीप्तिशीलः। 
अभिराद्धः	(वि) अभि+राध(संसिद्धौ)+क्तः। ‘निष्ठा’ ३.२.१०२। १.सेवितः,आराधितः। ‘दशाननादीनभिराद्धदेवतावितीर्णवीर्यातिशयान् हसत्यसौ’ माघः१.७१। 
अभिराद्धा	 (वि) (अभिराद्धृ) । अभि+राध(संसिद्धौ)+तृच् । ‘ण्वुल्तृचौ’ ३.१.१३३। सेवकः,आराधकः। 
अभिरामः	(वि) अभिरमते अस्मिन् । अभि+रमु(क्रीडायाम्)+घञ् । ‘हलश्च’ ३.३.१२१। १.मनोहरः। ‘मनोहरं वल्गु कान्तमभिरामबन्धुरे’ हैमः। ‘राम इत्यभिरामेण वपुषा तस्य चोदितः’ रघुः१०.६७।  ***आनन्दकरः। २.मधुरः। ‘मनोभिरामाः शृण्वन्तौ रथनेमिस्वनोन्मुखैः’ रघुः १.३९ ।३. (क्रि.वि) ३.सुन्दरतया । ‘ग्रीवाभङ्गाभिरामं मुहुरनुपतति स्यन्दने बद्धदृष्टिः’ शाकु०१.७। 
अभिरुचिः	(स्त्री) अभि अत्यन्ता रुचिः। १.इच्छा, अपेक्षा । ‘यशसि चाभिरुचिर्व्यसनं श्रुतौ’ भर्तृ०२.६३। ++२.महत्त्वाकांक्षा । 
अभिरुचितः**	(वि) अभि+रुच्+क्त । १.प्रेमी, प्रियः। ‘व्रीडितं ललितसौरतधाष्टर्या स्तेनिरेऽभिरुचितेषु तरुण्यः’ माघः १०.६८ ।
अभिरुतम् **	(न) अभि+रु+ क्त । १.कोलाहलः ।
अभिरूपः	(पुं) अभिरूपयति सर्वम् । अभि+रूप(रूपक्रियायाम्)+णिच्+अच् । ‘नन्दिग्रहि०’ ३.१.१३४। १.विष्णुः। २.शिवः। ३.चन्द्रः। ४.अभिरूपम् अस्य । मन्मथः।  (वि) ५.मनोहरः, मनोज्ञः, सुन्दरः। ‘उत्कृष्टायाभिरूपाय वराय सदृशाय च’ मनुः ९.८८ । ६.अभिगतं रूपं येन । पण्डितः, बुधः, ज्ञानी । ‘प्राप्तरूपस्वरूपाभिरूपा बुधमनोज्ञयोः’ अमरः। ‘अभिरूपभूयिष्ठा परिषदियं’ शाकु० १.२.५ । ७.अत्यन्तम् इष्टः। ‘यो यः प्रदेशः सख्या मेऽभिरूपस्तमालिखितुकामो भवेत्’ शाकु० ६.१७.२ । ८.योग्यः, सङ्गतः, अनुरूपः। ‘अनभिरूपमस्या वयसो वल्कलम्’ शाकु०१.१८.५ पाठा०। 
अभिलक्ष्यः	(वि) **अभिलक्ष्यते उद्दिश्यते । अभि+लक्ष(दर्शनाङ्कनयोः)+यत् । ‘अचो यत्’ ३.१.९७। १.उद्देश्यः। (अ) अभि+लक्ष+ल्यप् । ‘समासे० ल्यप्’ ७.१.३७ । २.लक्ष्यीकृत्य । (क्रि.वि) ३.लक्ष्याभिमुखम् । ‘शब्दं प्रतिगजप्रेप्सुरभिलक्ष्यमपातयम्’ रघुः …... ।  
अभिलङ्घनम्	(न) अभि+लघि(गतौ)+ल्युट् । ‘ल्युट् च’ ३.३.११५। १.उल्लङ्घनम् २.उत्प्लवनम् । ‘त्रयाणामेव भूतानां सागरस्याभिलङ्घने’ रामा०। 
अभिव्यक्तिः	(स्त्री) अभि+वि+अञ्जू(व्यक्त्यादौ)+क्तिन् । ‘स्त्रियां क्तिन्’ ३.३.९४। १.स्पष्टतया प्रकाशनम्,प्रकटनम्,सूक्ष्मरूपतया स्थितस्य स्थूलरूपतया प्रकटनम् । ‘सर्वाङ्गसौष्ठवाभिव्यक्तये’ मालवि०१.२०.१८। **२.सूक्ष्मरुपेण स्थितस्य कारणस्य कार्यरूपेण आविर्भावः। ‘नाभिव्यक्तिनिबन्धनौ व्यवहाराव्यवहारौ’ सां.सू० १.१२० ।
अभिव्यञ्जकः	(वि) अभि+वि+अञ्जू(व्यक्त्यादौ)+ण्वुल् । ‘ण्वुल्तृचौ’ ३.१.१३३। १.प्रकाशकः। **२. अभिज्ञापकः। ३. व्यञ्जनावृत्या बोधकः।
अभिव्यञ्जनम्	 **(न) अभि+वि+अञ्जू(व्यक्त्यादौ)+ल्युट् । ‘नन्दिग्रहि०’ ३.१.१३४। १.प्रकाशनम् । २.अभिज्ञापनम् ।
अभिव्यापकः	(वि) अभि+वि+आप्लृ(व्याप्तौ)+ण्वुल् । ‘ण्वुल्तृचौ’ ३.१.१३३। सर्वत्र व्यापकः,सर्वतः व्यापकः। ‘औपश्लेषिको वैषयिकोऽभिव्यापकश्चेत्याधारस्त्रिधा’ सि०कौ०६३३।
अभिव्यापी	(वि) (अभिव्यापिन्)  अभि+वि+आप्लृ(व्याप्तौ)+णिनिः। ‘सुप्यजातौ०’ ३.२.७८। अभिव्यापकः,सर्वत्र व्यापकः,सर्वतः व्यापकः।
अभिव्याप्तिः	(स्त्री) अभि+वि+आप्लृ(व्याप्तौ)+क्तिन् । ‘स्त्रियां क्तिन्’ ३.३.९४। सर्वतः वृत्तिः,सर्वत्र अवस्थानम् ।
अभिव्याप्यः	(वि) अभि+वि+आप्लृ(व्याप्तौ)+ ण्यत्(कर्मणि) । ‘ऋहलोर्ण्यत्’ ३.१.११४। १.सर्वत्र प्रसार्यः। (अ) अभिव्याप्य । अभि+वि+आप्लृ(+ ल्यप् । ‘समासे० ल्यप्’ ७.१.३७। १.सर्वत्र व्याप्य,सर्वतः सम्बध्य ।
अभिव्याहरणम्	(न) अभि+वि+आ+हृञ्(हरणे)+ल्युट् । ‘ल्युट् च’ ३.३.११५। स्पष्टोच्चारणम्,स्फुटा वाक् ।
अभिव्याहारः	(पुं) अभि+वि+आ+हृञ्(हरणे)+घञ्(भावे) । ‘भावे’ ३.३.१८। स्पष्टोच्चारणम्,स्फुटभाषणम् ।
अभिशंसकः	(वि) अभि+शंसु(स्तुतौ)+ण्वुल् । ‘ण्वुल्तृचौ’ ३.१.१३३। १.समक्षम् आक्रोशकः। २. अपवादवाक्यप्रयोक्ता ।
अभिशंसनम्	(न) अभि+शंसु(स्तुतौ)+ल्युट् । ‘ल्युट् च’ ३.३.११५। १.दोषारोपणम् । २.मिथ्यापवादः। ‘पञ्चाशदब्राह्मणो दण्ड्यः क्षात्रियस्याभिशंसने’ मनुः८.२६८। ३.समक्षं परुषभाषणम्,अभिशापः। ‘अभिशापोऽभिशंसनम्’ वैज०।
अभिशंसी	(वि) (अभिशंसिन्) अभि+शंसु(स्तुतौ)+ णिनिः। ‘सुप्यजातौ०’ ३.२.७८। १.दोषारोपकः। २.समक्षं कठिनवादी । ‘मिथ्याभिशंसिनो दोषो द्विः समो भूतवादिनः’ याज्ञ०३.२८४।
अभिशङ्का	(स्त्री) अभि+शङ्कि(शङ्कयाम्)+अः+टाप् । ‘गुरोश्च हलः’ ३.३.१०३। १.संशयः,सन्देहः। २.भ्रान्तिः। ‘उपेयुषी कल्पलताभिशङ्कया कथं न्वितस्त्रस्यति षट्पदावलिः’ किरा०८.७। ४. भयम्,चिन्ता ।
अभिशङ्कितः	अभि+शङ्कि(शङ्कयाम्)+क्तः। ‘निष्ठा’ ३.२.१०२। १.भ्रान्तः। २.संशयग्रस्तः।
अभिशप्तः	(वि) अभि+शप(आक्रोशे)+क्तः। ‘निष्ठा’ ३.२.१०२। शापं प्राप्तः। ‘न नामग्रहणं कुर्याज्जनकस्य गुरोस्तथा । भार्याया अभिशप्तस्य कृपणस्य विशेषतः’ ।
अभिशब्दितः	(वि) अभि आभिमुख्येन शब्दितः। १.समक्षम् आहूतः। २. समक्षं कथितः।
अभिश्रवणम्	(न) अभि+श्रु(श्रवणे)+ल्युट् । ‘ल्युट् च’ ३.३.११५| श्राद्धभोजनकाले पठनमन्त्रः।
अभिशस्तः	(वि) अभिशस्यते स्म । अभि+शंसु(स्तुतौ)+क्तः। ‘निष्ठा’ ३.२.१०२। १.मिथ्यापवादितः। ‘अभिशस्तस्य षण्डस्य पुंश्चल्या दाम्भिकस्य च । शुक्तं पर्युषितं चैव’ मनुः४.२११। २.हिंसितः। ३.शप्तः। (न) अभि+शंसु+क्तः(भावे) । ‘नपुं० क्तः’ ३.३.११४। ४.शापः। ५.हिंसा ।
अभिशस्तकः**	(वि) अभिशस्त + कन्।  १. मिथ्यादोषारोपितः ।
अभिशस्तिः	(स्त्री) अभि+शंसु(स्तुतौ)+क्तिन् । ‘स्त्रियां क्तिन्’ ३.३.९४। १.लोकापवादः। २.मिथ्यापवादः। ३.याचनम् । ‘अभिशस्तिः पुनर्लोकापवादे प्रार्थनेऽपि च’ हैमः। ४. अभि+ शसु(हिंसायाम्)+क्तिन् । ‘स्त्रियां क्तिन्’ (३.३.९४) । हिंसा, पीडा । 
अभिशापः	(पुं) अभि+शप(आक्रोशे)+घञ् । ‘भावे’ ३.३.१८। १.शापः। २.मिथ्यारोपः।
अभिशोकः	(पु) अभिलक्ष्य शोकः। कञ्चित् अभिलक्ष्यीकृत्य कृतः शोकः।
अभिशब्दितः	(वि) अभि आभिमुख्येन शब्दितः । १. समक्षम् आहूतः २. समक्षं कथितः ।
अभिशापः	(पुं) अभि + शप (आक्रोशे) + घञ् (भावे ३.३.१८) । १. शापः २. मिथ्यारोपः ।
अभिशापः	(पुं) अभि + शाप (आक्रोशे) + घञ् (३.३.१८)।  १. मिथ्यापवादः  २. शापः
अभिषङ्गः	(पुं) । अभि + षञ्ज (सङ्गे) + घञ् । भावे ३.३.१८ । १. परिभवः, अपमानम् । "जाताभिषङ्गोन्रृपतिर्निषङ्गादुध्दर्तुमैच्छत्प्रसभोध्दृतारिः" - रघु. २.३० । २. शापः, निन्दा । ३. सम्बन्धः, सम्पर्कः -"मुहुरिति वरविभ्रमाभिषङ्गात्" - माघ. ७.६८ । ४. प्रतिज्ञा, शपथम् "अभिषङ्गस्त्वभिषवे सङ्ग आक्रोशनेऽपि च " वैज० । "अभिषङ्गः पराभवाक्रोशशपथेष" - मेदिनी ।
अभिषवः	(पुं) अभि + षुञ् (अभिषवे) + अप् । ‘ऋदोरप्’ (३.३.५७) । १. सोमलतानिष्पीडनम् । २. यज्ञाङ्गस्नानम् । ३. सुरोत्पादनादि व्यापारः । ४. सोमरसपानम् । ५. यज्ञः । "जपोपवासाभिषवैर्मुनीनाम्" - किरा० ३.२८ । ६. अङ्गुलिः । ७. स्नानम् । "अभिषवः क्रतौ मद्यसन्धानस्नानयोरपि"-हेम.।
अभिषवणम्	(न) अभि + षु + ल्युट् । ‘ल्युट् च’ (३.३.११५) । १. स्नानम्, "शिरसा हरिन्मणिनिभः स वहन् कृतजन्मनोऽभिषवणेन जटाः" - किरा. ६.२३६ । २. सोमरसनिष्पीडनम्, सोमरसार्थं लतानिष्पीडनम् ।
अभिषवणी	अभिषवण(स्त्री) अभि + षुञ् (अभिषवे) + ल्युट् + ङीप् । ‘करणाधिकरणयोश्च’ (३.३.११७) ‘टिड्ढाणञ्..’ (४.१.१५) । १. सोमलतानिष्पीडनसाधनम् । 
अभिषिक्तः	(वि) अभि + षिच् (क्षरणे) + क्त । ‘निष्ठा’ (३.२.१०२) । १. कृताभिषेकः, राजादिः । "दीक्षितेष्वभिषिक्तेषु व्रततीर्थपरेषु च " - परा. । २. कृतस्नानः, स्नातः । "सुधारसैरिवाम्भोभिरभिषिक्तो हुताशनः" - कुमा. १०.३९ । 
अभिषिषेणयिषा	(स्त्री) अभिषेणयितुम् इच्छा । अभि + सेना + णिच् + सन् + अः । "अ प्रत्ययात्" (३.३.१०२) । टाप्, अजाद्यतष्टाप् ४.१.४ । योध्दुं गमनेच्छा ।
अभिषिषेणयिषुः	(वि) अभिषेणयितुम् इच्छुः । अभि + सेना + णिच् + सन् + उः "सनाशंसभिक्ष उः" (३.२.१६८) । योध्दुं गमनेच्छुः । "अभिषिषेणयिषुं भुवनानि यः" - माघ. ६.६४ ।
अभिषुतम्	(न) अभि + षुञ् + क्तः । १. कुञ्जलम् । यवागूः । ‘अवन्तिसोमं रक्षोघ्नं शुक्ताभिषुतकुञ्जलम्" - वैज. । (वि) निष्पीडितः । ३. कृताभिषवः सोमादिः । 
अभिषङ्गः	(पुं) अभि+षञ्ज(सङ्गे)+घञ् । ‘भावे’ ३.३.१८। १.परिभवः,अपमानम् । ‘जाताभिषङ्गो नृपतिर्निषङ्गादुद्धर्तुमैच्छत्’ रघुः२.३०। २.शापः,निन्दा । ३.सम्बन्धः,सम्पर्कः। ‘मुहुरिति वरविभ्रमाभिषङ्गात्’ माघः७.६८। ४. प्रतिज्ञा,शपथम् । ‘अभिषङ्गस्त्वभिषवे सङ्ग आक्रोशनेऽपि च’ वैज०। ‘अभिषङ्गः पुल्लिंगः पराभवाक्रोशशपथेषु’ मेदिनी ।
अभिषवः	(पुं) अभि+षुञ्(अभिषवे)+ अप् । ‘ऋदोरप्’ ३.३.५७। १.सोमलतानिष्पीडनम् । २.यज्ञाङ्गस्नानम् । ३.सुरोत्पादनादिव्यापारः। ४.सोमरसपानम् । ५.स्नानम् । ६.अङ्गुलिः। ७.यज्ञः,क्रतुः। ‘जपोपवासाभिषवैर्मुनीनाम्’ किरा०३.२८। ‘अभिषवः क्रतौ मद्यसन्धानस्नानयोरपि’ हैमः।
अभिषवणम्	(न) अभि+षुञ्(अभिषवे)+ ल्युट् । ‘ल्युट् च’ ३.३.११५। १.स्नानम् । ‘शिरसा हरिन्मणिनिभः स वहन् कृतजन्मनोऽभिषवणेन जटाः’ किरा०६.२३। २.सोमरसनिष्पीडनम्,सोमरसार्थं लतानिष्पीडनम् ।
अभिषवणी	अभिषवण(स्त्री) अभि+षुञ्(अभिषवे)+ल्युट्+ङीप् । ‘करणा०’ ३.३.११७। ‘टिड्ढाणञ्०’ ४.१.१५। सोमलतानिष्पीडनसाधनम् । 
अभिषिक्तः	(वि) अभि+षिच(क्षरणे)+क्तः। ‘निष्ठा’ ३.२.१०२। १.कृताभिषेकः राजादिः। ‘दीक्षितेष्वभिषिक्तेषु व्रततीर्थपरेषु च’ परा०। २.कृतस्नानः,स्नातः। ‘सुधारसैरिवाम्भोभिरभिषिक्तो हुताशनः’ कुमा०१०.३९। 
अभिषिषेणयिषा	(स्त्री) अभिषेणयितुम् इच्छा । अभि+सेना+णिच्+सन्+अः। ‘अ प्रत्ययात्’ ३.३.१०२। योध्दुं गमनेच्छा ।
अभिषिषेणयिषुः	(वि) अभिषेणयितुम् इच्छुः। अभि+सेना+णिच्+सन्+उः। ‘सनाशंसभिक्ष उः’ ३.२.१६८। योध्दुं गमनेच्छुः। ‘अभिषिषेणयिषुं भुवनानि यः’ माघः६.६४।
अभिषुतम्	(न) अभि+षुञ्(अभिषवे)+ क्तः। १.कुञ्जलम्,यवागूः। ‘शुक्ताभिषुतकुञ्जलम्’ वैज०। ** (वि) निष्पीडितः। ३.कृताभिषवः सोमादिः। 
अभिषेकः	(पुं) अभि+षिच(क्षरणे)+घञ् । ‘भावे’ ३.३.१८। १.पट्टाभिषेकः। ‘अथाभिषेकं रघुवंशकेतोः प्रारब्धमानन्दजलैर्जनन्योः’ रघुः१४.७। २.स्नानम् । ‘कृताभिषेकैर्दिव्यायां त्रिस्रोतसि च सप्तभिः’ रघुः१०.६३। ३.विधिना शान्त्यर्थं सेचनम्,**अधिकारप्राप्त्यर्थं स्नानम् । ४.देवताप्रतिष्ठापनार्थं क्रियमाणः विग्रहस्याभिषेकः। ५.प्रोक्षणम्,जलसेचनम् । ६.अभिषिच्यते अनेन । अभि+षिच+घञ्(करणे) । ‘हलश्च’ ३.३.१२१। जलम् । 
अभिषेक्ता	(वि) (अभिषेक्तृ) । अभि+षिच(क्षरणे)+ तृच् । ‘ण्वुल्तृचौ’ ३.१.१३३। १.पट्टाभिषेककर्ता । २.जलसेचकः। (स्त्री) अभिषेक्त्री । अभिषेक्तृ+ङीप् । ‘ऋन्नेभ्यो ङीप्’ ४.१.५।
अभिसेचनम्	(न) अभि+षिच(क्षरणे)+ल्युट् । ‘ल्युट् च’ (३.३.११५) । अभिषेकः। १. जलसेचनम् २.स्नानम् । ३.विधिना शान्त्यर्थं सेचनम्,**अधिकारप्राप्त्यर्थं स्नानम् । ४.देवताप्रतिष्ठापनार्थं क्रियमाणः विग्रहस्याभिषेकः। ५.प्रोक्षणम्,जलसेचनम् । ६.अभिषिच्यते अनेन । अभि+षिच+ल्युट्(करणे) । जलम् । 
अभिषेचनीयः	(वि) अभि+षिच(क्षरणे)+ अनीयर् । ‘तव्यतव्यानीयरः’ ३.१.९६। अभिषेक्तुं योग्यः।
अभिषेणनम्	(न) अभि+सेना+णिच्+सन्+ल्युट् । ‘ल्युट् च’ ३.३.११५। सेनया सह शत्रोः अभिमुखं यानम्,शत्रौ ससैन्यगमनम् । ‘यत् सेनयाभिगमनमरौ तदभिषेणनम्’ अमरः। 
अभिष्टवः	(वि) अभि+ष्टुञ्(स्तुतौ)+अप् । ‘ऋदोरप्’ ३.३.५७। १.स्तुतिः,स्तोत्रम्,श्लाघनम् ।२.वर्णनम् ।
अभिष्टुतः	(वि) अभि+ष्टुञ्(स्तुतौ)+क्तः। ‘निष्ठा’ ३.२.१०२। १.स्तुतम्,श्लाघितम् । ‘स दैत्यहत्यामिच्छद्भिः सुरैरेवमभिष्टुतः’ याद०१.६५। २.वर्णितम् । ‘वर्णिताभिष्टुतेडितानि स्तुतार्थानि’ अमरः।
अभिष्यन्दः	(पुं) अभि+स्यन्द(प्रस्रवणे)+घञ्(भावे) । ‘भावे’ ३.३.१८। १.प्रस्रवणम्,प्रवहणम् । २.जलाधिक्षरणम् । ३.अधिकम्,अतिवृत्तिः।** ४.विस्तारः। ‘स्वर्गाभिष्यन्दवमनं क्रुत्वेवोपनिवेशितम्’ कुमा०६.३७।
अभिष्यन्दनगरम्	(न) अभष्यन्देन निर्मितं नगरम् । शाखानगरम्,उपनगरम् । 
अभिष्यन्दी	(वि) (अभिष्यन्दिन्) । अभिष्यन्दते । अभि+स्यन्द(प्रस्रवणे)+णिनिः। ‘सुप्यजातौ०’ ३.२.७८। १.प्रस्रवणशीलः। २.क्षरणशाली । ‘पयोऽभिष्यन्दि गुर्वामं प्रायशः परिकीर्तितम्’ सुश्रुतः।
अभिष्वङ्गः	(पुं) अभि+स्वञ्ज(परिष्वङ्गे)+घञ् । ‘भावे’ ३.३.१८। १.सम्पर्कः,सम्बन्धः। २.प्रीतिः,अनुरागः। ‘असक्तिरनभिष्वङ्गः पुत्रदारगृहादिषु’ गीता १३.५१।
अभिसंरब्धः	(वि) अभि+सम्+रभ(राभस्ये)+क्तः। ‘गत्यर्थाकर्मक०’ ३.३.७३। कुपितः,क्रुद्धः। 
अभिसंरम्भः	(पुं) अभि+सम्+रभ(राभस्ये)+घञ् । ‘भावे’ ३.३.१८। कोपः,रोषः।
अभिसंवृतः	(वि) अभितः संवृतः। अभि+सम+वृञ्(वरणे)+क्तः। ‘निष्ठा’ ३.२.१०२। १.अभितः पिहितः। २.सुष्ठु आच्छादितः।
अभिसंश्रयः 	(पुं) अभितः संश्रयः। शरण्यम्,अभयस्थानम्,आश्रयः।
अभिसंसारम्	(अ) अभि+सम्+सृ(गतौ)+णमुल् । ‘आभीक्ष्णे णमुल् च’ ३.४.२२। अभिगम्याभिगम्य । ‘महानागभिवाभिसंसारं दिदृक्षितारः’ श०ब्रा०। 
अभिसंस्तवः ** 	(पुं) अभि+ष्टुञ्(स्तुतौ)+अप् । ‘ऋदोरप्’ ३.३.५७। महती प्रशंसा ।
अभिसन्तापः 	(पुं) अभिसन्तप्यते अत्र । अभि+सम्+तप(सन्तापे)+घञ्(अधि) । ‘हलश्च’ ३.३.१२१। १.युध्दम् । २.अभि+सम्+तप+घञ्(करणे) । ‘हलश्च’ । आक्षेपणम्,निन्दनम् । ३.विवादः,कलहः। ४.भावे घञ् । ‘भावे’ (३.३.१८) ।  अभितः सन्तापः ।
अभिसन्देहः ++	(पु) अभि + सम् + दिह (उपचये) + घञ् (भावे ३.३.१८) १.विनिमयः २.जननेन्द्रियम् ।
अभिसन्धः **	(पु) - अभि+सम्+डु धाञ्(धारणे)+ क (आनोऽनुपसर्गे कः ३.२.३.)
अभिसन्धकः**	(पु) - अभि+सम्+डु धाञ्(धारणे)+ क + स्वार्थे कन् । "न सामिवचने" ५.४.५) १. वञ्चकः २. निन्दकः
अभिसन्धा	(स्त्री.) - अभि+सम्+डु धाञ्(धारणे)+अड्+टाप् । ‘आतश्चोपसर्गे’ ३.३.१०६। १.उद्घोषणम्,दृढवचनम्,प्रतिज्ञा । ‘तेन सत्याभिसन्धेन त्रिवर्गमनुतिष्ठता’ रामा०। २.वञ्चनम्,कपटम् | ३.उद्देशः। 
अभिसन्धानम्	(न.) अभि+सम्+डु धाञ्(धारणे)+ल्युट् । ‘ल्युट् च’ ३.३.११५। १.वञ्चना,प्रातरणम् । ‘पराभिसन्धानपरं यद्यप्यस्य विचेष्टितम्’ रघुः१७.७६। २.उद्देश्यम्,फलोद्देशः। ३.दृढवचनम् । ४.सन्धानम्,शमनम् ।
अभिसन्धायः	(पु) अभि+सम्+डु धाञ्(धारणे)+घञ् । ‘भावे’ ३.३.१८। १.उद्देश्यम्,लक्ष्यम् । (अ) अभिसन्धाय । अभि+सम्+धाञ्+ल्यप् । ‘समासे० ल्यप्’ ७.१.३७। २.उद्दिश्य । ‘अभिसन्धाय तु फलं दम्भार्थमपि चैव यत्’ गीता १७.१२। ३.वञ्चनां कृत्वा,प्रतार्य ।
अभिसन्धिः	(पु) अभि+सम्+डु धाञ्(धारणे)+कि:। ‘उपसर्गे घो: कि:’ ३.३.९२। १.प्रतिज्ञा । २.उद्देशः। ‘स्वर्गाभिसन्धिसुकृतं वञ्चनामिव मेनिरे’ कुमा०६.४७। ३.विश्वासः। ४.निबन्धनम् । ‘अथावश्यमेव माधवसेनो मोचयितव्यः श्रूयतामयमभिसन्धिः’ मालवि०१.७.१२। ५.अभिप्रायः। 
अभिसमवायः**	(पु) अभि+सम्+ अव् + इ + अच्। १.एकता
अभिसम्परायः**	(पु) अभि+सम्+ परा + इ + अच् १.भविष्यत्काल:।
अभिसम्पातः	(पु) अभि+सम्+पत्लृ(गतौ)+घञ् । ‘हलश्च’ ३.३.१२१। १.युद्धम् । ‘अभिसम्पात: सम्मर्दो विग्रहस्तथा’ हला०। २.भावे घञ् । ‘भावे’ ३.३.१८। पतनम् । ३.निन्दा,शापः। 
अभिसम्बन्ध:	(पु) अभित: सम्बन्ध: ।अभि+सम्+बन्ध(बन्धने)+घञ् । ‘भावे’ ३.३.१८। परिपूर्णः सम्बन्धः,संयोजनम्,सम्पर्कः। ‘बैजिकादभिसम्बन्धादनुरुन्ध्यादघं त्र्यहम्’  मनुः५.६३।
अभिसम्मुख:**	(वि)  पुरत: स्थित: ।
अभिसर: 	(वि) अभि+सृ(गतौ)+अच् । ‘नन्दिग्रहि०’ ३.१.१३८। १.अनुचर:,सेवकः। ‘अथ साभिसरं शरैस्तपस्वी तिरस्कर्तुमुपेन्द्रमभ्यवर्षत्’ माघः२०.८। २.सहायः। ‘मन्मथाभिसरा तदागारमभिसरामि’  दशकु०।
अभिसरणम्	(न) अभि+सृ(गतौ)+ल्युट् । ‘ल्युट् च’ ३.३.११५। १.अभिगमनम् । २.मेलनार्थं गमनम्,नायकयोरेकतरेण रागेण सङ्केतस्थानगमनम् । ‘त्वदभिसरणरभसेन वलन्ती पतति पदानि कियन्ति चलन्ती’ गीतगो०६।
अभिसर्गः	(पु) अभि+सृज(विसर्गे)+घञ् । ‘भावे’ ३.३.१८। १.सृष्टि:। २.रचना ।
अभिसर्जनम्	(न) अभि+सृज(विसर्गे)+ल्युट् । ‘ल्युट् च’ ३.३.११५। १.दानम् । २.वध:।
अभिसर्पणम्**	(न.) अभि + सृप् + ल्युट् (ल्युट् च ३.३.११५) १. समीपगमनम् २. शत्रो: वधार्थं समीपगमनम् । 
अभिसान्त्व:**	(पु) अभि + सान्त्व् + घञ् (भावे ३.३.१८)(?)
अभिसान्त्वनम्**	(न.) अभि + सान्त्व् + ल्युट् (ल्युट् च ३.३.११५) १. दु:खसागरे मनोहितवचन कथनम् (स्वान्त्वनम्)
अभिसायम्	(अ) सायम् अभि । अव्ययी०। ‘लक्षणेनाभिप्रती आभिमुख्ये’ २.१.१४। सायङ्कालाभिमुखम् । ‘श्रितोदयाद्रेरभिसायमुच्चकैरचूचुरच्चन्द्रमसोऽभिरामताम्’ माघः१.१६। 
अभिसार:	(पु) अभि+सृ(गतौ)+घञ्(भावे) । ‘भावे’ ३.३.१८। १.मेलनार्थं गमनम्,नायकयोरेकतरेण रागेण सङ्केतस्थानगमनम् । २.शक्‍ति:। ३.आक्रमणम् । ‘श्वोऽभिसार: पुरस्य न:’ रामा०। अभि+सृ+घञ्(अधि०) । ‘हलश्च’ ३.३.१२१। ४.युद्धम् । ५.सङ्केतस्थानम् । (वि) अभि+सृ+णिच्+अच् । ‘नन्दिग्रहि०’ ३.१.१३४। ६.सहचर: । ‘अभिसारेण सर्वेण यतो युद्धमवर्तत’ महाभा०३प०।
अभिसारणम्	(न) अभि+सृ(गतौ)+णिच्+ल्युट् । ‘ल्युट् च’ ३.३.११५। मेलनार्थं गमनम्,नायकयोरेकतरेण रागेण सङ्केतस्थानगमनम् ।
अभिसारिका	(स्त्री) अभिसरति अभिसारयते वा कान्तं सङ्केतस्थानम् । अभि+सृ(गतौ)+णिच्+ण्वुल् । ‘ण्वुल्तृचौ’ ३.१.१३३। कान्तप्रार्थनया स्वयं सङ्केतस्थानगामिनी अथवा स्वस्थाने कान्तानयनकारिणी नायिका । ‘अभिसारयते कान्तं या मन्मथवशंवदा । स्वयं वाभिसरत्येषा धीरैरुक्ताभिसारिका’ सा०द०३.७६। ‘निशासु भास्वत्कलनूपुराणां यः सञ्चरोऽभूदभिसारिकाणाम्’ रघुः१६-१२। 
अभिसारी	(वि) (अभिसारिन्) । अभिसरति । अभि+सृ(गतौ)+णिनि:।  ‘सुप्यजातौ’ ३.२.७८। १.आभिमुख्येन गन्ता । २.सेवक:,अनुचर:। (स्त्री) अभिसारिणी । अभिसारिन्+ङीप् । ‘ऋन्नेभ्यो ङीप्’ ४.१.५।
अभिसृष्ट:	(वि) अभि+सृज(विसर्गे)+क्‍त:। ‘निष्ठा’ ३.२.१०२। १.दत्त: । २.त्यक्‍त:। ‘अभिसृष्टस्तदा काक: प्रतिपेदे स्वमालयम्’ रामा०।  
अभिस्नेह:**	अभि + ष्णिह (प्रीतौ) + घञ् (भावे ३.३.१८) । १. आसक्‍ति:, अनुराग:, प्रेम, इच्छा । १) "य: सर्वत्रानभिस्नेह:" भगवद्गीता - २.५७ । 
अभिस्फुरित:** 	(वि) अभि + स्फुर् + क्‍त (निष्ठा ३.२.१०२) १. सम्पूर्णतया विकसित: ।
अभिहत:	(वि) अभि+हन(हिंसागत्योः)+क्‍त: । ‘निष्ठा’ ३.२.१०२। १.ताडित:। ‘धाराभिरातप इवाभिहतं सरोजम्’ मालवि०५.३। २.गुणितः। ‘अन्योन्यहाराभिहतौ हरांशौ’ लीला०। ३.लगितः। 
अभिहतिः	(न) अभि+हन(हिंसागत्योः)+क्‍तिन् । ‘स्त्रियां क्‍तिन्’ ३.३.९४। १.ताडनम् । २.गुणनम् ।
अभिहरणम्	(न) अभि+हृञ्(हरणे)+ल्युट् । ‘ल्युट् च’ ३.३.११५। १.विवाहादौ यौतुकदानम् । २.समीपे आहरणम् । ‘व्यादिदेश गणशोऽथ पार्श्वगान् कार्मुकाभिहरणाय मैथिल:’ रघुः११.४३।
अभिहवः** 	(पुं) अभि + ह्वे + अप् (ग्रहवृदृनिश्चिगमश्च ३.३.५८) । आभिमुख्येन आह्वानम् । १. आह्वानम् २. आमन्त्रणम् ३. पूर्णरूपेण यज्ञानुष्ठानम् ४. यज्ञ: ५. बलिदानम् ।
अभिहार:	(पुं) अभि+हृञ्(हरणे)+घञ् । ‘भावे’ ३.३.१८। १.आक्रमणम् । २.चौर्यम् । ३.सञ्चयनम्,मेलनम् । ‘अभिहारोऽभियोगे च चौर्ये सन्नहनेऽपि च’ अमरः। ४.प्रयत्न:। ‘अभिहार:सन्नहने चौरिकोद्यमनेऽपि च’ हैमः।
अभिहास: **	(पुं) अभि + ह्स् + घञ् (भावे ३.३.१८) १. विनोद: ।
अभिहितः	(वि) अभि+डु धाञ्(धारणे)+क्तः। ‘निष्ठा’ ३.२.१०२। धास्थाने हिः। ‘दधातेर्हिः’ ७.४.४२। १.उक्तः। ‘जल्पितमाख्यातमिहितं लपितम्; अमरः। ‘एषा तेऽभिहिता साङ्ख्ये बुद्धिर्योगे त्विमां श्रुणु’ गीता २.३९। २.अभिधावृत्त्या बोधितः। 
अभिहितान्वय:	(पुं) अभिहितानाम् अभिधया बोधितानां पदार्थानाम् अन्वय: परस्परसम्बन्ध। अभिधावृत्या प्रत्येकम् उपस्थितानाम् पदार्थानां परस्परसम्बन्ध:। ‘तात्पर्याख्यां वृत्तिमाहु: पदार्थान्वयबोधने । तात्पर्यार्थं तदर्थं च वाक्यं तद्बोधकं परे’ सा०द०२.२०।
अभिहूति:	(स्त्री) अभि+ह्वेञ्(स्पर्धायां शब्दे च)+क्‍तिन् । ‘स्त्रियां क्‍तिन्’ ३.३.९४। अभिमुखम् आह्वानम् ।
अभिहोम:**	(प्रा.स) घृताहुतिसमर्पणम्।
अभी:	(वि) नास्ति भीः यस्य । भयशून्य:। ‘व्याघ्रानभीरभिमुखोत्पतितान् गुहाभ्य:’ रघुः९.६३। 
अभीक:	(पुं)** न+भी+कन् । ‘संज्ञायां कन्’ ५.३.७५। १.कवि:। २.यजमान: । (वि) नास्ति भीः यस्य । ३.क्रूर:।  ४.भयरहितः,निर्भयः। ‘अभीकमतिकेनेद्धे भीता नन्दस्य नाशने । कनत्सकामसेनाके मन्दकामकमस्यति’ माघः१९.७२। ५.अभिकामयते ।** अभि+ कन् । ‘कुत्सिते’ ५.२.७४। कामुक:,कामातुर:। ‘मेदस्विन: सरभसोपगतानभीकान्’ माघः५.६४। ६.उत्सुक:। ‘अभीक: कामुके क्रूरे निर्भये त्रिषु ना कवौ’ मेदिनी । 
अभीक्ष्ण:	(वि) अभिगत: क्षणम् । पृषो०। १.सन्ततम् । २.भृशम् । ३.क्रियापौन:पुन्यम् । ‘क्षते प्रहारा निपतन्त्यभीक्ष्णम्’ पञ्चत०२.१७८।
अभीक्ष्णम्	(अ) अभिक्ष्णैति । अभि+क्ष्णु(तेजने)+डमु:। १.भृशम् । ‘अभीक्ष्णमुष्णैरपि तस्य सोष्मणः’ माघः१.६५। २.निरन्तरम् । ‘उदीर्णरागप्रतिरोधकं जनैरभीक्ष्णमक्षुण्णतयातिदुर्गमम्’ माघः१.३२। ३.पौन:पुन्येन । ‘मुहु: पुन: पुन: शश्वदभीक्ष्णमसकृत्समा:’ अमरः। ४.शीघ्रम् । ‘अभीक्ष्णं शीघ्रप्रकर्षयोः’ हैमः।  
अभीत:	(वि) अभि+इण्(गतौ)+क्‍तः। ‘गत्यर्था०’ ३.३.५४। १.अभिगत: ,सम्मुखम् आगतः। २.न भीत:,भयरहितः।
अभीति:	(स्त्री)  अभि+इण्(गतौ+क्‍तिन् । ‘स्त्रियां क्‍तिन्’ ३.३.९४। १.भीतिराहित्यम्,भयाभावः। २.अभयमुद्रा । ३.समीपम् । ४.सम्मुखगमनम् । (वि) न भीति: यस्य । ५.भीतिशून्य़:।
अभीप्सित:	(वि) अभि+आप्लृ(व्याप्तौ)+सन्+क्तः। ‘निष्ठा’ ३.२.१०२। १.इष्ट:,अपेक्षित: । (न) अभि+आप्लृ(व्याप्तौ)+सन्+ क्‍त: । ‘नपुं० क्‍त:’ ३.२.११४। १.आशा,अपेक्षा।
अभीप्सु:	(वि) अभि+आप्लृ(व्याप्तौ)+सन्+उः। ‘सनांशसभिक्ष उ:’ ३.२.१६८। इच्छुक:,अभिलाषुक:। ‘गृहानुपैतुं प्रणयादभीप्सवः’ माघः१.१४।
अभीर:	(पुं.) अभि अभिमुखीकृत्य ईरयति गा: । अभि+ईर्(गतौ कम्पने च)+णिच्+अच् । ‘नन्दिग्रहि०’ ३.१.१३८। गोपालक:। (स्त्री) अभीरी । अभीर+ ङीप् । ‘जातेरस्त्रीविषयादयोपधात्’ ४.१.६३।
अभीरपल्ली**	(स्त्री) गोपालकानां ग्राम:, घोष: ।
अभीरु:	(वि) न भीरु: । १. भयरहित:। (पुं) २.भैरव: । (स्त्री) शतमूलीलता,शतावरीवृक्षः। (न) युद्धभूमि:। ‘शतमूली बहुसुताभीरु:’ अमरः।
अभीरुपत्री	(स्त्री) अभीरूणि पत्राणि अस्याः। अभीरुपत्र+ङीष् । ‘पाककर्ण०’ ४.१.६४। शतावरीवृक्षः। ‘अभीरुपत्रीनारायण्यश्शतावरी’ अमरः।
अभेद्यः	(वि) भेत्तुं योग्यः शक्यः वा भेद्यः,न भेद्यः। १.विदारयितुं छेत्तुं वा अशक्यः,अभेदनीयः। ‘तारास्मि वज्रहृदया विशिखैरभेद्या’ चम्पूरा०४.१८। (न) २.मौक्तिकम् । ३.वज्रम् ।
अभोक्तव्यः ** 	(वि) भोक्तुं योग्यः भोक्तव्यः, न भोक्तव्यः अभोक्तव्यः । अभक्ष्यः । 
अभोजनम् 	(न) न भोजनम् । १.भोजनाभावः,उपवासः,अभक्ष्यव्रतम् ।`तृणकाष्ठद्रुमाणां च शुष्कान्नस्य गुणस्य च । चेलचर्मामिषाणां च त्रिरात्रं स्यादभोजनम्’ मनुः११.१६६। ‘अजीर्णे भोजनं येषां जीर्णे येषामभोजनम् । रात्रावभोजनं येषां तेषां नश्यन्ति धातवः’ वैद्यकम् । (वि) न भोजनं यस्य । २.भोजनरहितः।
अभोज्यः	(वि) न भोक्तुं योग्यः । अभक्ष्यम् । ‘अभोज्यमन्नं नात्तव्यमात्मनः शुद्धिमिच्छता’ मनुः११.१६०।
अभौतिकः 	(वि) **भूतानि पृथिव्यादीनि पिशाच्यादीन् वा अधिकृत्य जातः भौतिकः। न भौतिकः अभौतिकः। पृथिव्यादिपञ्चमहाभूतेभ्यः अनुत्पन्नः।
अभौमः	(वि) भूमौ भवः। भूमि+अण् । ‘तत्र भवः’ ४.३.५३। न भौमः अभौमः। भूमौ अजातः,भूमिभिन्नाकाशादिभूतभवः। ‘अभौमसम्भाव्यविभूतियोगम्’ याद०१८.१२४।
अभ्यक्तः 	(वि) अभि+अञ्जू(व्यक्त्यादौ)+क्तः। ‘निष्ठा’ ३.२.१०२। १.कृततैललेपनः,शरीरे तैलादिना लिप्तः। ‘अभ्यक्तमिव स्नातः शुचिरशुचिमिव’ शाकु०५.११। २.परिलिप्तः। 
अभ्यग्रः	(वि) अभिमुखम् अग्रं यस्य । १.नूतनः। २.अन्तिकः,निकटः,समीपस्थः। ‘उपकण्ठान्तिकाभ्यर्णाभ्यग्राः’ अमरः।
अभ्यङ्गः 	(पु) अभि+अञ्जू(व्यक्त्यादौ)+घञ् । ‘भावे’ ३.३.१८। १.शरीरे तैलादिमर्दनम् । ‘मूर्ध्नि दत्तं यदा तैलं भवेत् सर्वाङ्गसङ्गतम् । स्रोतोभिस्तर्पयेद् बाहू अभ्यङ्गः स उदाहृतः’ वैद्यकम् । ‘निर्नाभि कौशेयमुपात्तबाणमभ्यङ्गनेपथ्यमलञ्चकार’ कुमा०७.७। २.लेपनम् । ३.करणे घञ् । ‘हलश्च’ ३.३.१२१। लेपनद्रव्यं तैलघृतादि ।
अभ्यञ्जनम् 	(न) अभि+अञ्जू(व्यक्त्यादौ)+ल्युट्(भावे करणे वा) । ‘ल्युट् च’, ‘करणाधि०’३.३.११५,१७। १.अभ्यङ्गः,**तैलादिना शिरः सहितदेहमर्दनम् । ‘ताम्बूलाभ्यञ्जनं चैव कांस्यपात्रे च भोजनम् । यतिश्च ब्रह्मचारी च विधवा च विवर्जयेत्’ मनुः**। २.नेत्रादौ कज्जलादिदानम्** । ३.लेपनम् । ४.लेपनद्रव्यं तैलादि । ५.लेप्यम् । ‘अभ्यञ्जनं स्नापनं च गात्रोत्सादनमेव च । गुरुपत्न्या न कार्याणि केशानां च प्रसादनम्’ मनुः२.२११।
अभ्यञ्जनीयम्* 	(वि) अञ्जू(व्यक्त्यादौ)+अनीयर्(कर्मणि) । ‘तव्यत्तव्यानीयरः’ ३.१.९६। १.शरीरे मर्दनीयं तैलघृतादि । २. अनुलेप्यं चन्दनादि ।
अभ्यतीतः 	(वि) अभि+अति+इण्(गतौ)+क्तः(कर्तरि) । ‘गत्यर्थाकर्मक०’ ३.४.७२। दिवं गतः,मृतः। ‘गुरुषु त्वभ्यतीतेषु विना वा तैर्गृहे वसन्’ मनुः४.२५२।
अभ्यधिकः 	(वि) अभितः अधिकः। १.अत्यन्तम् अधिकः। ‘सद्यः प्रसूतप्रियापीतादभ्यधिकम्’ उ०रा०४.१। २.उत्कॄष्टतमः,सर्वातिशायी । ‘न त्वत्समोऽस्त्यभ्यधिकः कुतोऽन्यः’ गीता ११.४३। ३.अधिकपरिमाणम् । ‘धान्यं दशभ्यो कुम्भेभ्यो हरतोऽभ्यधिकं वधः’ मनुः८.३२०। ४.असाधारणः,लोकोत्तरः। (क्रि०वि०) ५.बहुधा । 
अभ्यध्वम् 	(अ) अध्वनः अभिमुखम् । अभि+अध्वन्+टच्,नलोपः। ‘अनश्च’ ५.४.१०८। ‘नस्तद्धिते’ ६.४.१४४। मार्गस्य अभिमुखम् । 
अभ्यनुज्ञा	(स्त्री) अभि+अनु+ज्ञा(अवबोधने)+ अङ्(भावे) | ‘आतश्चोपसर्गे' ३.३.१०६| १.अनुमतिः। ‘पपौ वसिष्ठेन कृताभ्यनुज्ञः’ २.६९। २.आज्ञा,आदेशः।  
अभ्यनुज्ञातः	(वि) अभि+अनु+(ज्ञा अवबोधने)+ क्तः(कर्मणि) । ‘निष्ठा’ ३.२.१०२। १.अनुमतः। २.आज्ञातः,आदिष्टः।
अभ्यनुज्ञानम्	(न) अभि+अनु+ज्ञा(अवबोधने)+ ल्युट्(भावे) । ‘ल्युट् च’ ३.३.११५। १.अभ्यनुज्ञा,अनुमतिः,सम्मतिः। २.आदेशः। ‘भरद्वाजाभ्यनुज्ञानाच्चित्रकूटस्य दर्शनम्’ रामा०। 
अभ्यन्तरम्	(न) अभिगतम् अन्तरम् । १.अन्तरालम्,मध्यस्थानम् । ‘अभ्यन्तरं त्वन्तरालम्’ अमरः। ‘शमीमिवाभ्यन्तरलीनपावकाम्’ रघुः३.९। २.अवकाशः,मध्यकालः। ‘षण्मासाभ्यन्तरे’ पञ्चत०४.३। ३.अन्तःकरणम्, मनः। (वि) ४.अन्तर्वर्ती । ‘अतः सोऽभ्यन्तरान्नित्यान् षट् पूर्वमजयद्रिपून्’ रघुः१७.४५। ५.कुशलः,निपुणः। ‘सङ्गीतकेऽभ्यन्तरे स्वः’ मालवि०५.१०.१५। ६.निकटस्थः,घनिष्ठसम्बन्धी । ‘त्यक्ताश्चाभ्यन्तरा येन’ पञ्चत०१.२५९। ७.(अ) अन्तः। ८.मध्यकाले ।  
अभ्यन्तरकः*	(पुं) अभ्यन्तरः एव । अभ्यन्तर+ कन्(स्वार्थे) । घनिष्ठमित्रम्,आप्तमित्रम् । 
अभ्यन्तरारामः	(पुं) अभ्यन्तरे सर्वाभ्यन्तरे परमात्मनि आरामः आरमणं यस्य । अभ्यन्तर+आ+रमु(क्रीडायाम्)+घञ् । ‘हलश्च’ ३.३.१२१। आत्मज्ञः,योगी । 
अभ्यन्तरीकरणम्**	(न) अनभ्यन्तम् अभ्यन्तरं करोति, तद्व्यापारः । अभ्यन्तर + च्वि ‘कृभ्वस्तियोगे….’ (५.४.५०) + कृ (कृञ् करणे) + ल्युट् । ‘ल्युट् च’ (३.३.११५) । अस्य च्वौ ७.४.३२ इति अकारस्य ईकारः । शिक्षणम्, दिक्षितकरणम् । ‘सजीवनिर्जीवासु च द्यूतकलास्वभ्यन्तरीकरणम्’ द्श ३९ । 
अभ्यमनम्	(न) अभितः अमनम् । अभि+अम(गत्यादौ)+ल्युट्(भावे’ । ‘ल्युट्च’ ३.३.११५। १.आक्रमणम् । २.अभिमुखगमनम् । ३.रोगः,व्याधिः। **(पुं) अभितः आमयति रुजति इति अभ्यमनः । अभि + अम् (अम् रोगे) + णिच् । (सत्याप…. चुरादिभ्यो णिच् (३.१.२५) + ल्युट् । ‘नन्दिग्रहि….’ (३.१.१३४) । रोगसाधनम् अहितभोजनम् ।
अभ्यमितः	(वि) अभि+अम(रोगे)+क्तः। ‘निष्ठा’ ३.२.१०२। १.अभ्यान्तः,रोगी,व्याधिग्रस्तः। ‘आतुरोऽभ्यमितोऽभ्यान्तः’ अमरः। २.क्षतः,पीडितः।
अभ्यमित्रम्	(अ) अमित्रम् अभि । ‘लक्षणेनाभिप्रती आभिमुख्ये’ २.१.१४। शत्रोः अभिमुखम् । ‘हताहतेत्युद्धतभीमघोषैः समुज्झिता योद्धृभिरभ्यमित्रम्’ किरा०१६.५।
अभ्यमित्रीणः 	(पुं) अभ्यमित्रम् अलं गामी । अभ्यमित्र+खः। ‘अभ्यमित्राच्छ च’ ५.२.१७। शत्रुम् अभिमुखीकर्तुं समर्थः,वीरः योधः। ‘उद्योगमभ्यमित्रीणो यथेष्टं त्वं च सन्तनु’ भट्टिः५.४७। 
अभ्यमित्रीयः	(पुं) अभ्यमित्रम् अलं गामी । अभ्यमित्र+छः। ‘अभ्यमित्राच्छ च’  । शत्रुम् अभिमुखीकर्तुं समर्थः,वीरः योधः।  
अभ्यमित्र्यः	(पुं) अभ्यमित्र+यत् । ‘अभ्यमित्र०’ ५.२.१७। शत्रुम् अभिमुखीकर्तुं समर्थः,वीरः योधः। ‘मारीचोऽनुनयंस्त्रासादभ्यमित्र्यो भवामि ते’ भट्टिः५.४६। 
अभ्यमी**	(वि) (अभ्यमिन्) । अभि+अम(रोगे)+णिनिः(कर्तरि) । १.रुग्णः,रोगयुक्तः। २.आभिमुक्येन पीडितः।
अभ्ययः**	(पुं) अभितः अयः (अयनम्) । अभि + इ (इण् गतौ) + अच् । ‘एरच्’ (३.३.५६) । १. आगमनम् २. प्राप्तिः ३. अस्तमयः । 
अभ्यर्चनम्	(न) अभिमुखम् अर्चनम् । अभि+अर्च(पूजायाम्)+ल्युट् । ‘ल्युट् च’ ३.३.११५। पूजा,सत्कारः,समादरणम् । 
अभ्यर्चना	(स्त्री) अभि+अर्च(पूजायाम्)+णिच्+ युच् । ‘ण्यासश्रान्थो युच्’ ३.३.१०७। पूजा,समादरः। ‘गमद्भिरन्या वलयप्रसूनैरभ्यर्चनामातनुतेव शौरेः’ याद०१३.५९।
अभ्यर्चा	(स्त्री) अभि+अर्च(पूजायाम्)+अः। ‘गुरोश्च हलः’ ३.३.१०३। पूजा ।
अभ्यर्चितः	(वि) अभि+अर्च(पूजायाम्)+क्तः(कर्मणि) । ‘निष्ठा’ ३.२.१०२। पूजितः। ‘अभ्यर्चितानां त्रिदशातिथीनाम्’ याद०१८.८२।
अभ्यर्च्यः	(वि) अभि+अर्च(पूजायाम्)+ण्यत् । ‘ऋहलोर्ण्यत्’ ३.१.१२४। १.पूजार्हः,पूजनीयः। ‘देवाग्नयः सदाभ्यर्च्या गृहस्थैस्तु विशेषतः’ पुरा०। (अ) अभि+अर्च+ल्यप् । २.पूजयित्वा,आराध्य । ‘अभ्यर्च्य कस्मैचिदुपाश्रिताय वितीर्य विप्राय विलोचने द्वे’ चम्पूरा०२.१८।
अभ्यर्णः	(पु) अभ्यर्द्यते । अभि+अर्द(गतौ)+क्तः(कर्मणि कर्तरि वा) । ‘निष्ठा’ ३.२.१०२। १.सामीप्यम् । ‘अभ्यर्णे परिरम्भनिर्भरभरः प्रेमान्धया राधया’ गीतगो०१.१३। (वि) २.समीपे स्थितः,अन्तिकः। ‘उपकण्ठान्तिकाभ्यर्णाभ्यग्राः’ अमरः। ‘तपति प्रावृषि नितरामभ्यर्णजलागमो दिवसः’ रत्ना०३.१०।
अभ्यर्थनम्	(न) अभि+अर्थ(याचने)+णिच्+ ल्युट्(भावे) । ‘ल्युट् च’ ३.३.११५। आभिमुख्येन याचनम्,प्रार्थना । 
अभ्यर्थना	(स्त्री) अभि+अर्थ(याचने)+णिच्+युच् । ‘ण्यासश्रन्थो युच्’ ३.३.१०७) । आभिमुख्येन याचनम्,प्रार्थना । ‘अभ्यर्थनाभङ्गभयेन साधुर्माध्यस्थ्यमिष्टेऽप्यवलम्बतेऽर्थे’ कुमा०१.५२।
अभ्यर्थनीयः	(वि) अभि+अर्थ(याचने)+अनीयर्(कर्मणि) । ‘तव्यत्तव्यानीयरः’ ३.१.९६। अभ्यर्थ्यः,अभिमुखं याचनीयः। 
अभ्यर्थी	(वि) (अभ्यर्थिन्) ।अभि+अर्थ(याचने)+णिनिः। ‘सुप्यजातौ णिनिः’ ३.२.७८। अर्थी,याचकः। (स्त्री) अभ्यर्थिनी । अभ्यर्थिन्+ङीप् । ‘ॠन्नेभ्यो ङीप्’ ४.१.५।
अभ्यर्थ्यः	(वि) अभ्यर्थयितुं योग्यः । अभि+अर्थ(याचने)+णिच्+यत् । ‘अचो यत्’ ३.३.९७। १.याचनीयः,प्रार्थनीयः। (अ) अभ्यर्थ्य । अभि+अर्थ+ल्यप् । ‘समा० क्त्वो ल्यप्’ ७.१.३७। २.प्रार्थयित्वा,याचित्वा ।
अभ्यवहरणम्	(न) अभि+अव+हृञ्(हरणे)+ल्युट्(भावे) । ‘ल्युट् च' ३.३.११५। भोजनम् ।
अभ्यवहारः	अभि+अव+हृञ्(हरणे)+घञ्(भावे) । ‘भावे’ ३.३.१८। अभ्यवहरणम्,भोजनम्,अशनम् । ‘अशनं निघसो वल्भनमभ्यवहारः’ हैमः।
अभ्यवहार्यः	(वि) अभ्यवहर्तुं योग्यः। अभि+अव+हृञ्(हरणे)+ण्यत्(कर्मणि) । ‘ऋहलोर्ण्यत्’ ३.१.१२४। १.भक्षयितुं योग्यः,भोजनार्हः। (न) २.खाद्यं वस्तु । ‘सर्वत्रौदारिकस्याभ्यवहार्यमेव विषयः’ विक्रमो०३.७.२।
अभ्यवहृतः	(वि) अभि+अव+हृञ्(हरणे)+क्तः(कर्मणि) । ‘निष्ठा’ ३.२.१०२। भक्षितः,भुक्तः। ‘अभ्यवहृतान्नजग्धग्रस्तग्लस्ताशितं भुक्ते’ अमरः।
अभ्यसनीयः	(वि) अभ्यसयितुं योग्यः। अभि+असु(क्षेपणे)+अनीयर् । ‘तव्यत्तव्यानीयरः’ ३.१.९६।** १.पुनः पुनः पठनीयः। २.अवश्यं पठनीयः। ३.अवश्याभ्यासयोग्यः वेदादिः। 
अभ्यसूयकः	(वि) अभ्यसूयति । अभि+असू( उपतापे)+यक्+ण्वुल् । ‘कण्ड्वादिभ्यो यक्’ ३.१.२७। ‘ण्वुल्तृचौ’ ३.१.१३३।  १.असूयाकर्ता,गुणेषु दोषारोपकः। २.अधिकतया असूयाकारकः। ‘मामात्मपरदेहेषु प्रद्विषन्तोऽभ्यसूयकाः’ गीता १६.१८। (स्त्री) अभ्यसूयिका ।
अभ्यसूया	(स्त्री) अभि+असू( उपतापे)+यक्+अः। ‘कण्ड्वादिभ्यो यक्’ ३.१.२७। ‘अ प्रत्ययात्’ ३.३.१०२। असूया,गुणेषु दोषारोपणम्,परस्य ऋद्धौ असहिष्णुता । ‘असूया त्वभ्यसूया च’ शब्दार्ण०। ‘केनाभ्यसूया पदकाङ्क्षिणा ते नितान्तदीर्घैर्जनिता तपोभिः’ कुमा०३.४।
अभ्यस्तः	(वि) अभि+असु(क्षेपणे)+क्तः(कर्मणि) । ‘निष्ठा’ ३.२.१०२। १.पौनःपुन्येन आवर्तितः। ‘शैशवेऽभ्यस्तविद्यानाम्’ रघुः१.८।२.पौनःपुन्येन उच्चारितः। ३.पुनः पुनः एकजातीयक्रियाकर्म । ‘नयनयोरभ्यस्तमामीलनम्’ अमरुः९२। (न) उक्तौ कृतद्वित्वौ धातुभागौ -व्या०। ‘उभे अभ्यस्तम्’ पा०६.१.५। ‘अभ्यस्तस्य च’ पा०६.१.३३।
अभ्यस्य	(अ) अभि+असु(क्षेपणे)+ल्यप् । ‘समा० क्त्वो ल्यप्’ ७.१.३७। १.पुनः पुनः आवर्त्य । २.पुनः पुनः पठित्वा । ३.अनुशील्य ।
अभ्याख्यातः**	(वि०) अभि+आ+ख्या(चक्षिङ्व्यक्तायांवाचि इति धातोः चक्षिङः ख्याञ् २.४.५४ इति ख्याञ् आदेशः)+क्तः(कर्मणि) । ‘निष्ठा’ ३.२.१०२। भावे वा। १.मिभ्याभियुक्तः, यस्मिन् अपादे अकृते अपि अपराधः आरोपितः सः। उदा.वसन्तसेनां हतवान् इति राजस्यालेन चारुदत्तः अभ्यायातः।
अभ्याख्यानम्*	(न०) अभि+आ+ख्या (चक्षिङ् व्यक्तायां वाचि इति धातोः ख्याञ् आदेशः) +ल्युट्भावे(ल्युट् च ३.३.११५) मिथ्याभियोगः, मिथ्या दोषारोपणम्।
अभ्यागतः	(पु) अभि+आ+गम्लृ(गतौ)+क्तः। ‘गत्यर्थाकर्मक०’३.४.७२। १.अतिथिः,गृहागतः। ‘ प्रघुणोऽभ्यागतोऽतिथिः’ हैमः। २.भोजनार्थं निमन्त्रितः सन् गृहम् आगतः। ‘आस्वादितार्द्रक्रमुकाः समृद्रादभ्यागतस्य प्रतिपत्तिमीयुः’ माघः३.८१। (वि) ३.अभिमुखम् आगतः। ‘अभ्याजतोऽभ्यागततूर्णतर्णकाम्’ माघः१२.४१। ४.समीपम् आगतः।  
अभ्यागमः	(पु) अभि+आ+गम्लृ(गतौ)+अप् । ‘ग्रहवृदृनिश्चिगमश्च’ ३.३.५८। १.अभिमुखगमनम्,समीपागमनम् । ‘का त्वं शुभे कस्य प्ररिग्रहो वा किं वा मदभ्यागमकारणं ते’ रघुः१६.८। २.अभ्यागम्यते अत्र । अप् (अधि०) । ‘ग्रह०गमश्च’ । युद्धम्,समरम्,आजिः। ३.अन्तिकम्। ४.अभ्यागम्यते अनेन । करणे अप् । विरोधः। ५.घातः,प्रहारः। ६.अभ्युद्गमनम्,अभ्युत्थानम् । ७.प्रापणम्,प्राप्तिः। ८.आक्रमणम्,रोधः। ९.भोगः। १०.अभ्युपगमः,अङ्गीकारः। ‘अभ्यागमो विरोधाजिघाताभ्युद्गमनान्तिके’ मेदिनी । ‘अभ्यागमः समरेऽन्तिके । घाते रोधेऽभ्युपगमे’ हैमः।
अभ्यागमनम्	(न) अभि+आ+गम्लृ(गतौ)+ल्युट्(भावे) । ‘ल्युट् च' ३.३.११५। १.अभ्युद्गमनम्,अभ्युत्थानम् । २.अभिमुखम् आगमनम्,समीपागमनम् । ‘हेतुं तदभ्यागमने परीप्सुः सुखोपविष्टं मुनिमाबभाषे’ किरा०३.४। ३.आक्रमणम् ।  
अभ्यागारिकः	(पु) अभ्यागारे नियुक्तः। ‘अगारान्ताट्ठन्’ ४.४.७०। १.गृहकर्मणि नियुक्तः। **२.गृहसदस्यानां पोषणे तत्परः। ३.गृहकार्येण आकुलः। ४.गृहकार्येषु आसक्तः। 
अभ्याघातः	(पु)  अभि+आ+हन(हिंसागत्योः)+घञ्(भावे) । ‘भावे’ ३.३.१८। १.आक्रमणम् । २.ताडनम्,आघातः। ३.चौर्योपदेशःचौर्याद्यनर्थोपदेशः। ‘अभ्याघातेषु मद्यस्थान् शिष्याच्चौरानिव द्रुतम्’ मनुः९.२७२। 
अभ्याघाती	(वि) (अभ्याघातिन्) । अभ्याहन्तुं शीलम् अस्य । अभि+आ+हन(हिंसागत्योः)+घिनुण् । ‘संपृचानुरुधा०’ ३.२.१४२। हिंसाशीलः। ‘अभ्याघातिभिरामिश्रश्चानकैः परिराटिभिः’ भट्टिः। 
अभ्याचारः**	(पु) अभि+आ+चर(गतिभक्षणयोः)+घञ्(भावे) । ‘भावे’ ३.३.१८। आभिमुख्येन आचरणम् । ‘अवारयन्त वरणेन देवा अभ्याचारमसुराणाम्’ अथर्वा १०.३.२।
अभ्याजन्	(वि०) (अभ्याजत्) । अभि+आ+अज(गतिक्षेपणयोः)+शतृ । ‘लटः शतृ०’ ३.२.१२४। अभिमुखम् आगच्छन् । ‘अभ्याजतोऽभ्यागततूर्णतर्णकाम्’ माघः१२.४१।
अभ्यादानम्	(न) अभि+आ+ डु दाञ्(दाने)+ल्युट्(भावे) । ‘ल्युट् च' ३.३.११५। १.आरम्भः। ‘स्यादभ्यादानमारम्भः’ वैज०। २.अङ्गीकारः। ३.आभिमुख्येन आदानम्। 
अभ्याधानम्	(न) अभि+आ+डु धाञ्(धारणपोषणयोः)+ल्युट्(भावे) । ‘ल्युट् च' ३.३.११५। १.अग्न्यादौ इन्धनादीनां प्रक्षेपः। २.अभितः अग्नेः मन्त्रादिना चयनम् । ‘यानिध्मस्य परिदधात्याधानाय’ शत०ब्रा०। 
अभ्यान्तः	(वि) अभ्यम्यते स्म । अभि+अम(रोगे)+क्तः,दीर्घः। ‘निष्ठा’ ३.२.१०२। ‘अनुनासिकस्य क्वि०’ ६.४.१५। १.अभ्यमितः,रोगी,व्याधिग्रस्तः। ‘आतुरोऽभ्यमितोऽभ्यान्तः’ अमरः। २.क्षतः,पीडितः। 
अभ्यापतन् 	(वि) (अभ्यापतत्) । अभि+आ+पत्लृ(गतौ)+शतृ । ‘लटः शतृ०’ ३.२.१२४। १.अभिमुखम् आगच्छन्,सम्मुखम् आगच्छन्। ‘अभ्यापतन्तमसुराधिपमीशपुत्रः’ कुमा०१७.४९। 
अभ्यापत्तिः	(स्त्री)  अभि+आ+पद(गतौ)+क्तिन् । ‘स्त्रियां क्तिन्’ ३.३.९४। अभिमुखागमनम् ।
अभ्यापन्नः	(पुं) अभि+आ+पद(गतौ)+क्तः(कर्तरि) । ‘गत्यर्थाकर्मक०’ ३.४.७२। अभिमुखम् आगतः,प्रत्युद्गतः,पुरोगामी ।
अभ्यापातः**	(पुं) अभि+आ+पत्लृ(गतौ)+घञ् । ‘हलश्च’ (३-३-१२१) । दुर्भाग्यं, सङ्कटः, विपत्तिः, दुर्घटनम् आकस्मिकम् ।
अभ्यामर्दः	(पुं) अभ्यामृद्यते अत्र । अभि+आ+मृद(क्षोदे)+घञ्(अधि०) । ‘हलश्च’ ३.३.१२१। संग्रामः,युद्धम्,समरः। ‘अभ्यामर्दसमाघातसंग्रामाभ्यागमाहवाः’ अमरः। भावे घञ् । ‘भावे’ ३.३.१८। २.निष्पीडनम्,घर्षणम् । 
अभ्यामर्दनम्*	(न) अभि+आ+मृद(क्षोदे)+ल्युट्(भावे) । ‘ल्युट् च' ३.३.११५। आक्रमणम्, युद्धं, सङ्ग्रामः, सङ्घर्षः । 
अभ्यायन्	(वि) (अभ्यायत्)अभि+आ+इण्(गतौ)+शतृ । ‘लटः शतृ०’ ३.२.१२४। सम्मुखम् आगच्छन् । ‘अभ्यायतः सम्प्रति धूमधूम्रम्’ किरा०१६.६।
अभ्यारम्भः*	(पुं) अभि + आ + रभ + घञ् । ‘भावे’ (३-३-१८) । प्रथमारम्भः ।
अभ्यारूढः	(वि) अभि+आ+रुह(बीजजन्मनि प्रादुर्भवे च)+क्तः(कर्तरि) । ‘गत्यर्थाकर्मक०’ ३.४.७२। २.अतिशयितः,अतिक्रान्तः। २. उपरि आरूढः,भृशम् आरूढः।
अभ्यारोहः	(वि) अभि+आ+रुह(बीजजन्मनि प्रादुर्भवे च)+घञ्(भावे) । ‘भावे’ ३.३.१८। १.अभिमुखम् आरोहणम् । २. अभिवृद्धिः,प्रगतिः। ३.मन्त्रजपभेदः। ‘श्रेयान् वा एषोऽभ्यारोहाद् भवति’ शत०ब्रा०। ४.स्थलान्तरपरिवर्तनम् । 
अभ्यारोहणम्*	(नपुं) अभि+आ+रुह(बीजजन्मनि प्रादुर्भवे च)+ल्युट्(भावे) । ‘ल्युट् च' ३.३.११५। १.अभिमुखम् आरोहणम् । २. अभिवृद्धिः,प्रगतिः। ३.मन्त्रजपनम् ।
अभ्यावर्तः	(पुं) अभि+आ+वृतु(वर्तने)+घञ्(भावे) । ‘भावे’ ३.३.१८। १.पुनरावृत्तिः,पुनः पुनः अभ्यासः। २.कर्मणि घञ् । ‘अकर्तरि०’ ३.३.१५। पुनः पुनः जपनीयः मन्त्रः। ३.पुनः पुनः आवर्तमानः। ‘प्रजाः पुनरभ्यावर्तं प्रजायन्ते’ शत०ब्रा०। 
अभ्यावर्ती *	(पुं) (अभ्यावर्तिन्) । भृशम् आवर्तते । अभि+आ+वृतु(वर्तने)+णिनिः। ‘सुप्यजातौ णिनिः०’ ३.२.७८। १.सन्ततं वर्तमानः। २.वेदप्रसिद्धः चायमानराजपुत्रः। ‘शेषोऽभ्यावर्तिने चायमानाय शिक्षन्’ ऋक् ६.२७.५। ३.अतिशयेन सर्वदा आवर्तमानः। 
अभ्यावृत्तः	(पुं) अभि+आ+वृतु(वर्तने)+क्तः(कर्मणि) । ‘निष्ठा’ ३.२.१०२। १.आभिमुख्येन आनीतं होमशेषद्रव्यम् । ‘वातोऽभ्यावृत्तः’ यजुः१.५८। (वि) २.पुनः पुनः अभ्यस्तः। ३.समीपे आगतः।
अभ्यावृत्तिः	(स्त्री) अभि+आ+वृतु(वर्तने)+क्तिन् । ‘स्त्रियां क्तिन्’ ३.३.९४। पुनरावृत्तिः,पुनः पुनः अभ्यासः। ‘मनागभ्यावृत्त्या वा कामं क्षाम्यतु यः क्षमी’ माघः२.४३।
अभ्याशः	(पुं)  अभ्यश्यते आभिमुख्येन अश्यते व्याप्यते अनेन । अभि+अशू(व्याप्तौ)+घञ्(करणे)। ‘अकर्तरि०’ ३.३.१५। १.निकटम्,समीपम्,सविधम् । ‘सदेशाभ्याशसविधसमर्यादसवेशवत्।’ अमरः। ‘चूतयष्टिरिवाभ्याशे मधौ परभृतोन्मुखी’ माघः२.४३। २.प्रसरणम् । **३.प्रतिवेशी । ‘ वायसाभ्याशे समुपविष्टः’ पञ्चत०। ४.फलम्,परिणामः। ५.शीघ्रं,क्षिप्रम् । ‘अभ्याशो ह यदेनं साधवो धर्मा अभ्यागच्छेयुः’ छा०उ०। 
अभ्यासः	(पुं) अभ्यस्यते आभिमुख्येन अस्यते क्षिप्यते । अभि+असु(क्षेपे)+घञ्(कर्मणि) । ‘अकर्तरि०’ ३.३.१५। १.समीपम् । ‘महोर्मिभिर्व्यहृतवाञ्छितार्थैर्व्रीडादिवाभ्यसगतैर्विलिल्ये’ माघः३.४०। २.पुनरावृत्तिः,अभ्यसनम् । ‘अभ्यासेन तु कौन्तेय वैराग्येण च गृह्यते’ गीता ६.३५। ३. वेदादेः पौनः पुन्येन उच्चारणम् । ‘वेदाभ्यासजडः कथं नु विषयव्यावृत्तकौतूहलः’   विक्रमो०१.१०। ४.द्वित्वभावापन्नधातोः पूर्वभागः। ‘पूर्वोऽभ्यासः’ पा०६.१.४। ५. गुणनम् । ६.सङ्गीते गीयमानपल्लवी* । ७.रूढिः। ‘अमङ्गलाभ्यासरतिं विचिन्त्य’ कुमा०५.६५। ८.व्यायामाभ्यासः,अङ्गविन्यासः। **९. योग्या,शस्त्राभ्यासः शराभ्यासः वा । ‘अभ्यासः खुरली योग्या’  त्रिका०।** १०.योग्या,अध्ययनम्,शास्त्राभ्यासः। ‘काव्यज्ञशिक्षयाभ्यासः’ काव्यप्र०१.३। ‘योग्यायामन्तिकेऽभ्यासः’ त्रिका०। ११.ग्रन्थतात्पर्यज्ञापकः पौनः पुन्येन कथनरूपः लिङ्गभेदः। ‘उपक्रमोपसंहारावभ्यासोऽपूर्वता फलम् । अर्थवादोपपत्ती च हेतुस्तात्पर्यनिर्णये’ । १२.एकस्मिन् आलम्बने देवादौ इतरतः समाह्त्य मनसः स्थापनम् ।
अभ्यासादागतः*	(पुं) अभ्यासासमीपे आगतः । अलुक् समासः। ‘स्तोकान्तिकदूरार्थकृच्छ्राणि क्तेन’ २.१.३९। ‘पञ्चम्याः स्तोकादिभ्यः’ ६.३.२।
अभ्यासयोगः	(पुं) अभ्यासेन सततानुशीलनेन योगः। चित्तैकाग्रतया समाधानम्,समाधिः। ‘अभ्यासयोगेन ततो मामिच्छाप्तुं धनञ्जय’  गीता १२.९।
अभ्यासगतः*	(पुं) उपागतः,समीपे आगतः।
अभ्यासलोपः*	(पुं) द्विरुक्तभावापन्नयोः धातुभागयोः अन्यतरस्य लोपः -व्या०।
अभ्यासव्यवायः*	(पुं) द्विरुक्तभावापन्नयोः  अन्तरालम् -व्या०।
अभ्यासादनम्	(न) अभि+आ+षद्‌लृ(विशरणादौ)+ल्युट्(भावे) । ‘ल्युट् च' ३.३.११५। १.अभ्यवस्कन्दनम्,शस्त्राद्यैः शत्रोः निःशक्तीकरणम् । २.शत्रोः सम्मुखागमनम् । ३.समीपस्थापनम् । ‘अभ्यवस्कन्दनं त्वभ्यासादनम्’ अमरः।
अभ्याहननम्*	(न) अभि+आ+हन(हिंसागत्योः)+ल्युट्(भावे) । ‘ल्युट् च' ३.३.११५। १.प्रहरणम्,हननम् । २.रोधनम्,पीडनम् ।
अभ्याहारः	(पुं) अभि+आ+हृञ्(हरणे)+घञ्(भावे) । ‘भावे’ ३.३.१८। १.आभिमुख्येन आनयनम् । २.चौर्यम्,अभिग्रहणम् ।* ३.भोजनम्,आहारः। ‘अस्मिन्नु हैकेऽवान्तरदेशे कर्षूं खात्वा ततोऽभ्याहारं कुर्वन्ति’ शत०ब्रा०।
अभ्याहितः	(पुं) अभि+आ+डु धा‘ज्(धारणपोषणयोः)+क्तः(कर्मणि) । ‘निष्ठा’ ३.२.१०२। १.मन्त्रविधिना कृतसंस्कारः अग्निः। २.इन्धनैः उपचितः अग्निः। (वि) ३.आभिमुख्येन निहितः,पुरः स्थापितः। 
अभ्युक्तः	(वि) आभिमुख्येन उक्तः। १.समक्षम् उक्तः।* २.प्रकाशितः।
अभ्युक्षणम्	(न) अभि+उक्ष(सेचने)+ल्युट्(भावे) । ‘ल्युट् च' ३.३.११५। १.अवतानपाणिना सेच्याभिमुख्येन सेचनम् । ‘उत्तानेनैव हस्तेन प्रोक्षणं परिकीर्तितम् । न्यञ्चताभ्युक्षणं  प्रोक्तं तिरश्चावोक्षणं स्मृतम्’ स्मृतिः। २.सेचनम् । ‘परस्पराभ्युक्षणतत्पराणाम्’ रघुः१६.५७।
अभ्युक्षितः	(पुं) अभि+उक्ष(सेचने)+क्तः(कर्मणि) । ‘निष्ठा’ ३.२.१०२। कृतसेचनः यज्ञपात्रादिः।
अभ्युक्ष्यः	(वि) अभि+उक्ष(सेचने)+ण्यत् । १.अभ्युक्षणार्हः,अवतानपाणिना सेचनार्हः। (अ) अभ्युक्ष्य । २.अवतानपाणिना सिक्त्वा । ‘हृत्वाभ्युक्ष्य सोमोपहननेन’ कात्या०२२.६.१३। 
अभ्युचितः*	(वि) प्रचलितः,प्रथानुकूलः।
अभ्युच्चयः 	(पुं) अभि+उत्+चिञ्(चयने)+यत् । ‘अचो यत्’ ३.१.९७। १.ऐश्वर्यम्,सम्पत् । ‘अभ्युच्चयस्तु लक्ष्मीः’ मल्लि०किरा०२.१९। २.अभिवृद्धिः,*आगमः।
अभ्युत्क्रोशनम्*	(पुं) अभि+उत्+क्रुश(आह्वाने रोदने च)+ल्युट्(भावे) । ‘ल्युट् च' ३.३.११५। उच्चस्वरेण आक्रन्दनम् ।
अभ्युत्थानम्	(न) अभि+उद्+ष्ठा(गतिनिवृत्तौ)+ल्युट्(भावे) । ‘ल्युट् च' ३.३.११५। १.आदरेण आसनादितः उत्थानम् । २.प्रत्युद्‌गमनम् । ३.उत्थानम् । ४.उद्यमः। ५. उद्भवः,उत्पत्तिः। ‘अभ्युत्थानमधर्मस्य तदात्मानं सृजाम्यहम्’ गीता ४.७। ६.अभिवृद्धिः,प्रगतिः। ‘नवाभ्युत्थानदर्शिन्यो ननन्दुः सप्रजाः प्रजाः’ रघुः४.३।
अभ्युत्थायी	(पुं) (अभ्युत्थायिन्) । अभि+उद्+ष्ठा(गतिनिवृत्तौ))+णिनिः। ‘नन्दिग्रहि०’ ३.१.१३४। १.आदरेण आसनादितः उत्थानकर्ता । २.गौरवेण प्रत्युद्‌गामी । *३.अभिवर्धमानः। (स्त्री) अभ्युत्थायिनी ।
अभ्युत्थितः	(वि) अभि+उद्+ष्ठा(गतिनिवृत्तौ)++क्तः(कर्मणि) । ‘निष्ठा’ ३.२.१०२।  १.गौरवेण प्रत्युद्गतः, सम्मानार्थम् आसनादितः उत्थितः । २. अभि + उद्‌ + ष्ठा (गति निवृत्तौ) + क्तः । ‘गत्यर्थाकर्मक’ (३-४-७२) । अभिमुखेन उद्गतः । ‘अभ्युत्थिताग्निपिशुनै रतिथीनाश्रमोन्मुखान्’ रघु० (१-५३) ।
अभ्युत्थेयः	(वि) अभि+उद्+ष्ठा(गतिनिवृत्तौ)+यत् । ‘अचो यत्’ ३.१.९७। अभिवाद्यः,पूज्यः,गौरवार्हः। *‘अभ्युत्थेयस्यापि’ कात्या०२२.५.२७। 
अभ्युत्पतनम्	(न) अभि+उद्+पत्लृ(गतौ)+ल्युट्(भावे) । ‘ल्युट् च' ३.३.११५। आभिमुख्येन उत्पतनम् । ‘अलक्षिताभ्युत्पतनो नृपेण प्रसह्य सिंहः’  रघुः२.२७।
अभ्युदयः	(पुं) अभि+उत्+इण्(गतौ)+अच् । ‘एरच्’ ३.३.५६। १.अभिवृद्धिः,प्रगतिः। ‘भवो हि लोकाभ्युदयाय तादृशाम्’ रघुः३.१४। २.कल्याणं,श्रेयः। ‘सर्वथा स्पृशन्ति नः स्वामिनमभ्युदयाः’ रत्ना०१। ३.अभीष्टसिद्धिः। ४.नान्दीश्राद्धम्,वृद्धिश्राद्धम् । ‘सम्पन्नमित्यभ्युदये दैवे रुचितमित्यपि’ मनुः। ५.उत्सवः,सन्तोषसमारम्भः। ‘प्रतिषिद्धापि चेद्या तु मद्यमभ्युदयेष्वपि’ मनुः९.८४। ६.उपक्रमः,आरम्भः।* ७. पराक्रमः,वीर्यं,प्रभावः।  ‘यद्बाहुदण्डाभ्युदयानुजीविनो यदुप्रवीराः’ भाग०।
अभ्युदयार्थकम्	(न) अभ्युदयः इष्टलाभादि अर्थः निमित्तं यस्य । इष्टलाभादिनिमित्तकं श्राद्धम् । ‘नैमित्तिकमथो वक्ष्ये श्राद्धमभ्युदयार्थकम्’ मार्क०पु०।
अभ्युदानयनम्*	(न) अभि+उद्+आ+नी+ल्युट्(भावे) । ‘ल्युट् च' ३.३.११५। अग्नेः अभिमुखानयनम् । 
अभ्युदाहरणम्*	(न) अभि+उद्+आ+हृञ्(हरणे)+ल्युट्(भावे) । ‘ल्युट् च' ३.३.११५। १.अभिमुखकथनम् । २.आभिमुख्येन ऊर्ध्वम् उत्क्षेपणम् ।
अभ्युदितः	(वि) अभि सर्वतः उत् अतिशयेन इतं गतं प्रातस्तनं कर्म यस्मात् । अभि+उत्+इण्(गतौ)+क्तः(कर्तरि) । ‘गत्यर्थाकर्मक०’ ३.४.७२। १.सूर्योदयकाले निद्रया अकृततत्कालकर्तव्यः। ‘सुप्ते यस्मिन्नस्तमेति सुप्ते यस्मिन्नुदेति च । अंशुमानभिनिर्मुक्ताभ्युदितौ तौ यथाक्रमम्’ अमरः। ‘सूर्येण ह्मभिनिर्मुक्तः शयानोऽभ्युदितश्च यः’ मनु०२.२२१। २.अभितः उदितः। ३.प्रकाशितः। ‘माघे मासि रटन्त्यापः किञ्चिदभ्युदिते रवौ’  म०त०पुरा०। 
अभ्युदीरितः	(वि) अभि+उद्+ईर(गतौ कम्पने च)+क्तः(कर्मणि) । ‘निष्ठा’ ३.२.१०२। १.कथितः।२.क्षिप्तः। ‘निधाय पाणावृषिणाभ्युदीरिताः’ माघः१.१८। (न)  अभि+उद्+ ईर+क्तः(भावे) । ‘नपुं० क्तः’ ३.३.११४। ३.कथनम् ।   
अभ्युद्‌गतिः*	(स्त्री) अभि+उत्+गम्लृ(गतौ)+क्तिन् । ‘स्त्रियां क्तिन्’ ३.३.९४। १.प्रतिष्ठितानां सत्काराय आसनादितः उत्थाय पुरतः गमनम् । २.प्रस्थानम् । ३.सम्भवः,उत्पत्तिः।
अभ्युद्‌गमः	(पुं) अभि+उद्+गम्लृ(गतौ)+अप् । ‘ग्रहवृदृनिश्चिगमश्च’ ३.३.५८। १. प्रत्युत्थानम् । २. सम्भवः ।
अभ्युद्‌गमनम्	(न) अभि+उद्+गम्लृ(गतौ)+ल्युट्(भावे) । ‘ल्युट् च' ३.३.११५। १.प्रतिष्ठितानां सत्काराय आसनादितः उत्थाय पुरतः गमनम् । २.प्रस्थानम् । ३.सम्भवः,उत्पत्तिः।  
अभ्युद्यतः	(वि) अभि+उद्+यम(उपरमे)+क्तः(कर्मणि) । ‘निष्ठा’ ३.२.१०२। १.उपरि उत्थितः उत्थापितः वा । २.अयाचितोपनीतः फलादिः। ‘एधोदकं मूलफलमन्नमभ्युद्यतं च यत्’ मनुः४.२४७। ३.अभि+उद्+यम+क्तः(कर्तरि) । ‘गत्यर्थाकर्मक०’ ३.४.७२। कार्यासक्तः,उत्साहेन कार्ये निरतः। ‘अभ्युद्यतस्य क्रमितुं जवेन गाम्’ माघः१२.७०। ४.प्रवृत्तः,प्रयतितः,प्रयत्नशीलः। ‘चण्डी चण्डं हन्तुमभ्युद्यता माम्’ मालवि०३.२१। ५.अभिवृद्धः। ‘कुलमभ्युद्यतनूतनेश्वरम्’ रघुः८.१५। ६.पुरतः दृश्यमानः। ७.समीपे आगन्ता ।
अभ्युद्धृतः*	(वि) अभि+उद्+हृञ्(हरणे)+क्तः(कर्मणि) । ‘निष्ठा’ ३.२.१०२। १.उत्तोलनेन धृतः। +क्तः(कर्तरि) । ‘गत्यर्थाकर्मक०’ ३.४.७२।   अयाचित एव बलादुपनीतः । २. अभ्यर्थ्य दत्तः अभि + उद् + धृञ् (धारणे)  
अभ्युन्नतः	(वि) आभिमुख्येन उन्नतः।  अभि+उद्+नम+क्तः(कर्तरि) । ‘गत्यर्थाकर्मक०’ ३.४.७२। अत्यन्तम् उन्नतः। ‘अभ्युन्नताङ्गुष्ठनखप्रभाभिर्निक्षोपणाद् रागमिवोद्गिरन्तौ’ कुमा०१.३३। 
अभ्युन्नतिः	 (स्त्री) अभितः उन्नतिः। १.सर्वतोमुखाभिवृद्धिः। २.समृद्धिः।
अभ्युपगतः	(वि) आभिमुखम् उपगतः। अभि+उप+गम्लृ(गतौ)+ १.अङ्गीकृतः,स्वीकृतः,उररीकृतः। ‘अभ्युपगतमुररीकृतम्’ हैमः। २.प्राप्तः। ३.कर्तरि क्तः। ‘गत्यर्थाकर्मक०’ ३.४.७२। समीपम् आगतः। ४.अभिमुखं गतः। 
अभ्युपगमः	(पुं) अभि+उप+गम्लृ(गतौ)+अप् । ‘ग्रहवृदृनिश्चिगमश्च’ ३.३.५८। १.स्वीकारः,अङ्गीकारः।  ‘करिष्याम्येवं नो पुनरिति भवेदभ्युपगमः’ रत्ना०२.१९। २.निकटगमनम्,समीपगतिः। ‘अभ्युपगमस्तु पुंसि स्वीकारे निकटगमने च’ मेदिनी । ३.अनुमोदनम्,प्रतिज्ञा,अनुमतिः। **‘कियाभ्युपगमात्त्वेतद्वीजार्थं यत् प्रदीयते’ मनुः९.५३। 
अभ्युपगमसिद्धान्तः*	(पु) साक्षादसूत्रिताभ्युपगमः,न्यायाश्रयसिद्धान्तविशेषः। ‘अपरीक्षिताभ्युपगमात्तद्विशेषपरीक्षणमभ्युपगमसिद्धान्तः’ १५.३४। साक्षात् असूत्रितस्य विशेषधर्मकथनम् अभ्युपगमज्ञापकम् । यथा मनसः इन्द्रियत्वम् ।
अभ्युपपत्तिः	(स्त्री) अभि+उप+पद(गतौ)+क्तिन् । ‘स्त्रियां क्तिन्’ ३.३.९४। १.अनुग्रहः,हिताचरणम्,प्रसादः। ‘अनयाभ्युपपत्त्या सूचिता ते भर्तुर्गेहेऽनुभवितव्या राजलक्श्क्मीरिति’ शाकु०४.३.१। २.रक्षणम् । ३.सान्त्वनम्,समाधानम् ।  ‘ब्राह्मणाभ्युपपत्तौ च शपथे नास्ति पातकम्’ मनुः८.११२। ४.आश्वासनम् ।
अभ्युपपत्तुम्*	(अव्य) अभि+उपपत्तुम् । अभि+उप+पद(गतौ)+तुमुन् । ‘इच्छार्थेपु धातुषु समानकर्तृकेषु’ ३.३.१५८। सान्त्वयितुम्,समाधातुम् । ‘रतिमभ्युपपत्तुमातुराम्’ कुमा०४.२५। 
अभ्युपपन्नः	(वि) अभि+उप+पद(गतौ)+क्तः(कर्मणि) । ‘निष्ठा’ ३.२.१०२। अनुगृहीतः,अनुकम्पितः।
अभ्युपायः	(पुं)  अभ्युपायते अनेन । अभि+उप+अय(गतौ)+घञ्(करणे) । ‘हलश्च’ ३.३.१२१। १.युक्तिः,अधिकोपायः। ‘तस्मिन् सुराणां विजयाभ्युपाये तवैव नामास्त्रगतिः’ कुमा०३.१९। २.भावे घञ् । ‘भावे’ ३.३.१८। अङ्गीकारः,स्वीकारः। ‘संविदागूः प्रतिज्ञाऽऽस्थाऽप्यभ्युपायः प्रतिश्रवः’ वैज०।* ३.कौशलम् । ‘अनेकैरभ्युपायैस्ते जिघांसन्ति स्म पाण्डवान्’ महाभा०।
अभ्युपायनम्*	(न) अभि+उपायनम् । अभि+उप+इण्(गतौ)+ल्युट्(भावे) । ‘ल्युट् च' ३.३.११५। १.उपायनम्,आदरपूर्वकः उपहारः। ‘तावानय समं गोपैः नन्दाद्यैः साभ्युपायनैः’ भाग०। २.प्रलोभनम्,उत्कोचः। 
अभ्युपेतः	(वि) अभि+उप+इण्(गतौ)+क्तः(कर्तरि) । ‘गत्यर्थाकर्मक०’ ३.४.७२। १.आभिमुख्येन समीपम् आगतः। कर्मणि क्तः। ‘निष्ठा’ ३.२.१०२। २.अङ्गीकृतः,स्वीकृतः।
अभ्युपेत्य	(अ) १.आभिमुख्येन समीपम् आगत्य । २.अङ्गीकृत्य,स्वीकृत्य ।
अभ्युपेयः	(वि) अभि+उप+इण्(गतौ)+यत् । ‘अचो यत्’ ३.१.९७। आश्रययोग्यः,समीपगमनार्हः।
अभ्युषितः	(वि) अभि+वस(निवासे)+क्तः(कर्तरि) । ‘गत्यर्थाकर्मक०’ ३.४.७२। १.सेवकः। २.समीपवासी ।
अभ्यूषः	(पुं) अभ्यूषति अभ्यूषते वा । अभि+ऊष(रुजायाम्)+कः। ‘इगुपध०’ ३.१.१३५। १.*उसुलि। २.रोटिका । ३.भर्जितः हरितयवादिः,पौलिः। ‘आपक्वं पौलिरभ्यूषः’ अमरः।
अभ्यूहः	(पु) अभि+ऊह(वितर्के)+घञ्(भावे) । ‘भावे’ ३.३.१८। १.तर्कः,ऊहः। ‘पराभ्यूहस्थान्यपि तनुतराणि स्थगयति’ मालती १.१७। २.आकाङ्क्षासमापकपदानुसन्धानम्,अध्याहारः।
अभ्यूह्यः	(वि) तर्कितुं शक्यः। (अ) ऊहित्वा,तर्कयित्वा ।
अभ्रम्	(न) न भ्रश्यन्ति आपः अस्मात् । भ्रंशु(अधःपतने)+डः। ‘अन्येष्वपि०’३.२.१०१। १.मेघः। ‘विच्छिन्नाभ्रविलायं वा विलीये नगमूर्धनि’ किरा०११.७९। २.गगनम्,आकाशम् ।* ‘आलोकयिष्यन् मुदितामयोध्यां प्रासादमभ्रंलिहमारुरोह’ रघुः१४.२९। ३.मुस्तकम् । ४.सुवर्णम्,काञ्चनम् । ५.कर्पूरम् । ६.धातुभेदः,गिरिजामलम्(अबरक)। ७.शून्यम् । ‘अभ्रं मेघे च गगने धातुभेदे च काञ्चने’ मेदिनी । ८.त्रिदिवम्,स्वर्गः। ‘अभ्रं तु त्रिदिवे गगनेऽम्बुदे’ हैमः।
अभ्रकः	(पुंन) अभ्रस्य प्रतिकृतिः। अभ्र+कन् । ‘इवे प्रतिकृतौ’ ५.३.९६। धातुभेदः,गिरिजामलम्(अबरक) । इदंतु पार्वत्याः रजसः उत्पन्नम् " ‘अभ्रकस्तव बीजं तु मम बीजं तु पारदः। उअभयोर्मेलनं देवि मृत्युदारिद्र्यनाशनम्’ ।  <br><br> 
अभ्रंलिहः	(पुं) अभ्रं लेढि स्पृशति । अभ्र+लिह(आस्वादने)+खश्,मुम् । ‘वहाभ्रे लिहः’ ३.२.३२। ‘अरुर्द्विषदजन्तस्य मुम्’  ६.३.६७। १.वायुः। (वि) २.गगनस्पर्शी,अत्युन्नतः। ‘प्रासादमभ्रंलिहमारुरोह’ रघुः१४.२९। 
अभ्रघनः	(पुं) अभ्राणां घनः समूहः। मेघसमूहः। ‘वर्षात्ययेन रुचमभ्रघनादिवेन्दोः’ रघुः१३.७७।
अभ्रंकषः	(पुं) अभ्रं कषति । अभ्र+कष(हिंसायाम्)+खच्,मुम् । ‘सर्वकूलाभ्रकरीषेषु कषः’ ३.२.४२। ‘अरुर्द्वि० मुम्’  ६.३.६७। १.वायुः। (वि) २.गगनस्पर्शी,अत्युन्नतः। ‘आदायाभ्रंकषं प्रायान्मलयम्’ भट्टिः६.१०३।
अभ्रनागः	(पुं) ऐरावतः,देवेन्द्रगजः।
अभ्रपथः	(पुं) १.आकाशमार्गः। २.विमानम् । *३.आकाशकण्डोलः।
अभ्रपिशाचः	(पुं) राहुग्रहः।
अभ्रपुष्पः	(पुं) अभ्रम् इव शुभ्रं पुष्पं यस्य । वेतसवृक्षः। ‘अथ वेतसे । रथाभ्रपुष्पविदुलशीतवानीरवञ्जुलाः’ अमरः। (न) अभ्रं मेघः एव पुष्पं जलरूपफलस्य निदानं यस्य । २.जलम् । ‘अभ्रपुष्पमपि दित्सति शीतम्’ नैष०। ३.गगनकुसुमम् -असम्भवार्थे प्रयोगः।
अभ्रमः	(पुं) न भ्रमः। १.भ्रान्तिराहित्यम् । २.भ्रमणाभावः। (वि)  न भ्रमः यस्य । ३.भ्रान्तिरहितः। ४.भ्रमणरहितः।
अभ्रमांसी	(स्त्री) अभ्रम् इव जटायां मांसम् अस्याः। आकाशमांसीलता,जटामांसी ।
अभ्रमातङ्गः	(पुं) अभ्रात्मकः मातङ्गः अभ्रे मातङ्गः वा । ऐरावतः,देवेन्द्रगजः। ‘ऐरावतोऽभ्रमातङ्गैरावणाभ्रमुवल्लभाः’ अमरः।
अभ्रमाला	(स्त्री) अभ्राणां माला श्रेणी । मेघश्रेणी,मेघसमूहः।
अभ्रमुः	(स्त्री) न भ्राम्यति । न+भ्रम+उञ् । ऐरावतस्त्री,पूर्वदिक्करिणी । ‘करिण्योऽभ्रमुकपिलापिङ्गलानुपमाः क्रमात्’ अमरः।
अभ्रमुप्रियः	(पुं) अभ्रमोः पूर्वदिक्करिण्याः प्रियः। ऐरावतः,देवेन्द्रगजः। ‘ऐरावतो हस्तिमल्लः श्वेतगजोऽभ्रमुप्रियः’ हैमः। <br><br> 
अभ्रमुवल्लभः	(पुं) अभ्रमोः वल्लभः प्रियः।  ऐरावतः,देवेन्द्रगजः,ऐरावणः। ‘ऐरावणाभ्रमुवल्लभाः’ अमरः।
अभ्ररोहम्	(न) अभ्रात् मेघात् रोहः जन्म यस्य । वैदूर्यमणिः। 
अभ्रवर्षः	(पुं) मेघवर्षणम् ।
अभ्रवाटिकः	(पुं) अभ्रस्य इव वाटी वक्रता यस्य । अभ्रवाटी+कः समा०,ह्रस्वः। आम्रातकः।
अभ्रातृकः 	(वि) न भ्राता यस्य । सहोदररहितः। (स्त्री) अभ्रातृका ।  
अभ्रातृव्यः	(वि) न भ्रातृव्यः शत्रुः यस्य । शत्रुरहितः।
अभ्रान्तः	(वि) न भ्रान्तः।  न+भ्रम्+क्तः। १.भ्रन्तिशून्यः,यथार्थज्ञानयुक्तः। २.भ्रमणरहितः। 
अभ्रावकाशः	(पुं) आकाशस्य आवरणम्,धदिराहित्यम् ।
अभ्रिः	(स्त्री) अभ्रति मलम् अस्मात् । अभ्र(गतौ)+इन् । ‘सर्वधातुभ्य इन्’ उ०४.११८। १.पोतादेः मलापनयनार्थं काष्ठादिरचितकुद्दालः,काष्ठकुद्दालः। ‘अभ्रिः स्त्री काष्ठकुद्दालः’ अमरः। २.तीक्ष्णाग्रः लोहदण्ड:। ‘अभ्रिं कार्ष्णयसीं दद्यात् सर्पं हत्वा द्विजोत्तमः’ मनुः११.१३३।  
अभ्रितः	(वि) अभ्रम् अस्य सञ्जातः। ‘तदस्य सञ्जातं० इतच्’ ५.२.३६। मेघेन आच्छादितः। ‘प्रसवोन्मुखीं प्रियां ददर्श काले दिवमभ्रितामिव’ रघुः३.१२। 
अभ्रियः	(वि) अभ्रे भवः। ‘समुद्राब्दाद्घः’ ४.४.११८। मेघभवः। ‘त्रिषु मेघभवेऽभ्रियम्’ अमरः। <br><br> त्मकः मातङ्गः अभ्रे मातङ्गः वा । ऐरावतः,देवेन्द्रगजः।
अभ्री	(स्त्री) अभ्रति मलं गच्छति। अभ्र(गतौ)+इन्+ङीष् । ‘सर्वधातुभ्य इन्’ उ०४.११८। ‘कृदिकारादक्तिनः’ ग०४.१.४५। काष्ठकुद्दालः। 
अभ्रेषः	(पुं) न भ्रेषः। न भ्रेषः। न+भ्रेषृ(चलने)+घञ् । ‘भावे’ ३.३.१८। १.भ्रेषात् अन्यः,अच्युतिः। २.युक्तता,औचित्यम् । (वि) ३.च्युतिरहितः। ४.उचितः,न्यायः। ‘अभ्रेषन्यायकल्पास्तु’ अमरः।
अम्	(अ) अम(गत्यादौ)+क्विप् । १.शीघ्रता । २.अल्पम् ।
अमः	(पुं) अम(गत्यादौ)+अच् । ‘नन्दिग्रहि०३.१.१३४। १.प्राणः। २.अम(रोगे)+घञ् । ‘भावे’ ३.३.१८। २.रोगः,व्याधिः। ३.सेवकः। ४.बलम्,शक्तिः। (वि) ५.अपक्वफलादिः। 
अमङ्गलः	(पुं) न मङ्गलं यस्य । १.एरण्डवृक्षः। (वि) २.अशुभम्,अरिष्टम्,मङ्गलशून्यता । ‘रामानुयायिनां तेषां तदेवाभूदमङ्गलम्’ रामा०। (वि) ३.अशुभकरः। ‘अमङ्गलाभ्यसरतिं विचिन्त्य तम्’ कुमा०५.६५।
अमङ्गल्यः	(वि) न मङ्गलाय हितः। अशुभकरः। ‘देवि मैवममङ्गलवादिनी भव’ नागा०।
अमण्डः	(पुं) न मण्डः भक्तावशिष्टं भूषा वा यस्य । १.एरण्डवृक्षः। ‘अमण्डपञ्चाङ्गुलवर्धमानगन्धर्वहस्ताः’ हारा०। (वि) मण्डहीनः अन्नादिः। ३.अनलभूषाहीनः 
अमतः	(पुं) अम(रोगे)+अतच् । ‘भृमृ०पच्यमि०हर्येभ्योऽतच्’ उ०३.११०। १.रोगः,व्याधिः। २.मृत्युः,मरणम् । ३.कालः,समयः। ४.अम(गत्यादौ)+अतच् । ‘भृमृ०पच्यमि०हर्येभ्योऽतच्’ । (वि) न मतः। ५.असम्मतः। ६.अज्ञातः।
अमतिः	(पुं) अमति गच्छति । अम(गत्यादौ)+अतिः। १.कालः। ‘अमेरतिः’ उ०४.५०। २.आमयति । अम(रोगे)+अतिः। ‘अमेरतिः’ । रोगः। ३.चन्द्रः। (स्त्री) न मतिः। ४.अज्ञानम्,अबुद्धिः। ५.दुर्बुद्धिः। (वि)  न मतिः यस्य । ६.बुद्धिहीनः। ७.दुर्बुद्धिमान्,दुष्टः।  
अमत्रम्	(न) अमति । अम(गत्यादौ)+अत्रन् । ‘अमि०पतिभ्योऽत्रन्’ उ०३.१०५। १.पात्रम् । ‘पात्रममत्रं च भाजनम्’ अमरः। २.भोजनपात्रम् । ३.बलम्,शक्तिः।
अमनाः	(पुं) (अमनस्) । १.परमात्मा । ‘अप्राणोऽमनाः शुभ्रः’ मुण्डक०। (वि) २.असमचित्तः। ३.अन्यत्रासक्तचित्तः। ४.चित्तनिग्रहरहितः।
अमनिः	(स्त्री) अमति गच्छति । अम(गत्यादौ)+अनिः(अधि०) । ‘अर्ति०धम्यम्यश्यवितॄभ्योऽनिः’ उ०२.१०२। १.मार्गः। २.भावे अनिः। गतिः,गमनम् । 
अमनुष्यः	(वि) न मनुष्यः। १.मनुष्यत्वरहितः,नाममात्रेण मनुष्यः। २.मनुष्यभिन्नः गन्धर्वादिः।
अमनोगतः	(वि) न मनोगतः। मनसा अनालोचितः,अचिन्तितः। 
अमन्त्रकः	(वि) न मन्त्रः यस्य । १.वेदोक्तमन्त्ररहितः कर्मादिः। २.वेदमन्त्राधिकाररहितः।
अमन्दः	(पुं) न मन्दः। १.वृक्षः। (वि) मन्दभिन्नः,बुद्धिमान् । २.प्रबलः वाय्वादिः। ३.अनल्पः,अधिकः,तीव्रः। ‘अमन्दमददुर्दिनद्विरदडामरैरावृतः’ उ०रा०५.५। ४.घोरः,भीषणः। ‘अमन्ददुन्दुभिरवैराध्मातमुज्जृम्भयन्’ उ०रा०५.६। ५.अजडः,कुशलः,उद्योगी । 
अममः	(वि) नास्ति मम इति अभिमानः यस्य । मम इदम् इति अभिमानरहितः,निर्ममः,पत्नीपुत्रगृहादिषु अभिमानशून्यः। 
अममकारः	(पुं) न ममकारः। १.स्वार्थरहितत्वम्,मम इदम् इति अभिमानशून्यता । (वि) नास्ति ममकारः यस्य । २.अभिमानशून्यः।
अमरः	(पुं) न म्रियते । न+मृङ्(प्राणत्यागे)+अच् । ‘नन्दिग्रहि०’ ३.१.१३४। १.देवः,सुरः। ‘विबभौ देवसङ्काशो वज्रपाणिरिवामरैः’ महाभा०। २.अमरसिंहः,नामलिङ्गानुशासनरचयिता कोशकारः आदिशाब्दिकः। ‘पाणिन्यमरजैनेन्द्रा जयन्त्यष्टादिशाब्दिकाः’ । ३.स्नुहीवृक्षः,कुलिशद्रुमः। ४.पारदः। ५.अस्थिराशिः,अस्थिसंहारः। ‘अमरः सुरे स्नुहीवृक्षेऽस्थिसंहारेऽपि’ हैमः। (वि) ६.मरणरहितः। ‘उत्पादयति सावित्र्या सा सत्या साऽजरामरा’ मनुः२.१४८। (स्त्री) अमरा । ७.अमरावतीपुरी,इन्द्रनगरी । ८.अमृतवल्ली । ९.दूर्वा । १०.स्थूणा । ११.जरायुः,गर्भाशयः। १२.गर्भनाला,नाभिनाला । १३.गुडूची । १४.इन्द्रवारुणीवृक्षः। १५.घृतकुमारी । ‘अमरस्त्रिदशोऽस्थिसंहारे कुलिशद्रुमे । स्त्री गुडूच्यमरावत्योः स्थूणादूर्वाजरायुषु’ मेदिनी । ‘अमरा नाभिनालायां गुडूच्यामपि’ त्रिका०। 
अमरकोशः	(पुं) अमरसिंहरचितः नामलिङ्गानुशासनं नाम शब्दकोशः।
अमरजः	(पुं) अमरः इव जायते । अमर+जनी(प्रादुर्भावे)+डः। ‘अन्येष्वपि०’३.२.१०१। १.दुष्खदिरवृक्षः। २.पत्रतरुः।
अमरणम्	(न) न मरणम् । मरणाभावः,अमरत्वम् ।
अमरतरुः	(पुं) १.इन्द्रस्य नन्दनवनस्थितः वृक्षः। २.देवदारुवृक्षः। ३.कल्पवृक्षः। 
अमरता	(स्त्री) अमरत्वम्,देवत्वम्,मरणराहित्यम् ।
अमरदारुः	(पुं) अमराणां दारुः। देवदारुवृक्षः।  <br><br> 
अमरद्विजः	(पुं) अमरपूजकः द्विजः। देवलः,देवपूजाजीवी ब्रह्मणः। ‘देवलस्त्वमरद्विजः’ त्रिका०। <br><br> 
अमरपुरी	(स्त्री) अमरावतीनगरी,इन्द्रनगरम् । 
अमरपुष्पः	(पुं) अमरम् अविशीर्णं पुष्पं यस्य । १.कल्पवृक्षः। २.काशतृणम् ।
अमरपुष्पकः	(पुं) अमरम् अविशीर्णं पुष्पं यस्य । अमरपुष्प+कः,समा०। १.कल्पवृक्षः। २.काशतृणम् ।
अमरपुष्पिका	(स्त्री) अमरम् अविशीर्णं पुष्पं यस्याः। अमरपुष्प+ङीप्+कन्(स्वार्थे) । १.अधःपुष्पीवृक्षः।* 
अमरपुष्पी	(स्त्री) अविशीर्णं पुष्पं यस्याः। अमरपुष्प+ङीप् । १.अधःपुष्पीवृक्षः।*
अमरप्रभुः	(पुं) अमराणां प्रभुः। १.विष्णुः। ‘पद्मनाभोऽमरप्रभुः’ वि०स०। २.इन्द्रः।
अमररत्नम्	(न) अमराणां रत्नम् इव । स्फटिकमणिः। 
अमरराजः	(पुं) अमराणां राजा । अमरराजन्+टच् । ‘राजाहःसखिभ्यष्टच्’ ५.४.९१। इन्द्रः।
अमरलोकः 	(पुं) अमराणां लोकः। देवलोकः,स्वर्गः। 
अमरवल्लरी	(स्त्री) अमरा छेदने अपि न म्रियमाणा वल्लरी वल्ली । आकाशवल्ली । 
अमराद्रिः	(पुं) अमराणां देवानाम् अद्रिः पर्वतः। सुमेरुः,मेरुपर्वतः। 
अमराधिपः	(पुं) अमराणां देवानाम् अधिपः प्रभुः। इन्द्रः।
अमरापगा	(स्त्री) अमराणां देवानाम् आपगा नदी । देवनदी,गङ्गा ।
अमरालयः	(पुं) अमराणां देवानाम् आलयः। १.देवलोकः,स्वर्गः। २.मेरुपर्वतः।
अमरावती	(स्त्री) अमराः अस्यां सन्ति । इन्द्रनगरी । ‘शचीन्द्राणी नगरी त्वमरावती’ अमरः।
अमरुः	(पुं) अमरुशतकरचविता कविः।
अमर्त्यः	(पुं) न मर्त्यः मरणधर्मवान् । १.देवता,सुरः। ‘विबुधाः सुराः।० अमर्त्या अमृतान्धसः’ अमरः। (वि) २.मरणधर्मरहितः,अक्षयः। ‘अमर्त्यभावेऽपि कयोश्चिदासीदेकाप्सरःप्रार्थितयोर्विवादः’ रघुः७.५३। 
अमर्त्यभुवनम्	(न) अमर्त्यानां  देवानां भुवनं वासस्थानम् । देवलोकः,स्वर्गः। हला०।
अमर्यादः	(पुं) नास्ति मर्यादा यस्य । १.उल्लङ्घितशास्त्रमर्यादः। ‘अमर्यादः क्षुद्रश्चलमतिरसूयाप्रसवभूः’ स्तोत्रर०। २.मितिरहितः। ३.गौरवरहितः। 
अमर्यादा	(स्त्री) न मर्यादा । अतिक्रमः,उल्लङ्घनम्,परिमित्यभावः।
अमर्षः	(पुं) न मर्षः तितिक्षा । न+मृष(तितिक्षायाम्)+घञ्(भावे) । ‘भावे’ ३.३.१८। १.कोपः। ‘कोपक्रोधामर्षरोषप्रतिघाः’ अमरः। २.असहिष्णुता । ‘हर्षामर्षभयोद्वेगैर्मुक्तो यः स च मे प्रियः’ गीता १२.१५। (वि) नास्ति मर्षः यस्य । ३.असहिष्णुः। 
अमर्षणः	(वि) न मर्षणः मर्षशीलः। न+मृष(तितिक्षायाम्)+युच्(ताच्छील्ये) । १.कोपी,क्रोधनः। ‘क्रोधनोऽमर्षणः कोपी’ अमरः।‘पत्रिणा हृदि क्षतोगोत्रभिदप्यमर्षणः’ रघुः३.५३। २.असहिष्णुः। ‘विशेषात् परिपूर्णस्य याति शत्रोरमर्षणः। आभिमुख्यम्’ पञ्चतं०१.३५५।
अमर्षितः	(वि) अमर्षः अस्य सञ्जातः। अमर्ष+इतच् । ‘तदस्य सञ्जातं० इतच्’ ५.२.३६। कोपी,कुपितः। ‘दुःशासनवधामर्षितेन स्वामिना’ वेणी ४.९.१६।  
अमर्षी	(वि) (अमर्षिन्) । अमर्षः अस्य अस्ति । अमर्ष+इनिः। ‘अत इनि०’ ५.२.११५। कोपी,कुपितः। ‘अमर्षिणा कृत्यमिव क्षमाश्रयम्’ किरा०१४.६३। (स्त्री) अमर्षिणी । अमर्षिन्+ङीप् । ऋन्नेभ्यो ङीप् ४.१.५। 
अमलः	(न) नास्ति मलं यस्य । १.अभ्रकम्,अभ्रधातुः। (वि) २.निर्मलः। ३.निर्दुष्टः,निष्कलङ्कः। (स्त्री) अमला । ४.लक्ष्मीः। ‘अमलं त्वभ्रके लक्ष्म्यां स्त्री निर्मले त्रिषु’ मेदिनी । ५.सातलावृक्षः। ६.नाभिनाला । ‘नाभिनालाऽमला’ त्रिका०।
अमलात्मा	(पुं) (अमलात्मन्) । १.निर्मलचित्तः योगी,विषयाभिलाषरहितः। (वि) २.निर्मलशरीरः। ‘अमलात्मसु प्रतिफलन्नभितस्तरुणीकपोलफलकेषु’ माघः९.३७।
अमसः*	(पुं) ‘अमसो बालिशे काले रोगभेदे पुमानयम्
अमा	(पुं) १.आत्मा । (स्त्री) न माति क्षयोदयविशेषं परिच्छिनत्ति । २.चन्द्रस्य षोडशी कला । ३.अमावास्या,अमावासी । ‘अमाऽमावासी च सा’ त्रिका०। (अ) न माति । न+मा(माने)+क्विप् । ‘क्विप् च’ ३.२.७६। ४.सह । ५.समीपम् । ‘अमा सह समीपे च’ अमरः। 
अमांसः	(वि) नास्ति मांसं यस्य । १.दुर्बलः.निःशक्तः। ‘अमांसो दुर्बलश्छातः’ अमरः। २.अल्पमांसयुक्तः। ३.मांसरहितः भक्ष्यादिः। 
अमात्यः	(पुं) अमा सह समीपे वा भवः। अमा+त्यप् । ‘अव्ययात्त्यप्’ ४.२.१०४। १.मन्त्री । ‘मन्त्री धीसचिवोऽमात्यः’ अमरः। नृपेष्वमात्येषु च सर्वसम्पदः’ किरा०१.५। (वि) २.समानकुटुम्बस्थ:।
अमात्त्रः	(पुं) नास्ति  मात्रा परिच्छेदः यस्य । १.परमात्मा । २.परिमाणाभावः। ३.परिमाणशून्यः।
अमाननम्	(न) न माननम् । १.अगौरवम्,अनादरः। ‘अमाननं दुश्चरितानुकीर्तनम्०। ’ हितो०। (वि) न माननं यस्य । २.गौरवरहितः,आदररहितः।
अमानवः	(वि) न मनोः अयम् । अमानुषः,मनुष्यभिन्नः। ‘अमानवं जातमजं मनोः कुले’ माघः१.६७।
अमानस्यम्	(न) न मानसे साधु । न+मानस+यत् । ‘तत्र साधुः’ ४.४.९८। मनोवेदनाजनकं दुःखम्,व्यथा ।
अमान्यः	(वि) न मान्यः। अमाननीयः,अनादृत्यः।
अमामसी	(स्त्री) अमा सह सूर्येण मासः यस्याम् । अमावास्या ।
अमामासी	(स्त्री) अमा सह सूर्येण मासः यस्याम् । अमावास्या ।
अमायः	(स्त्री) नास्ति माया यस्य । १.परब्रह्म,परमात्मा । (वि) कपटरहितः,ऋजुः। 
अमाया	(स्त्री) न माया । १.कपटराहित्यम् । २.अविद्याशून्यता ।
अमायी	(वि) न माया अस्य अस्ति । कपटरहितः,ऋजुः। 
अमावसी	(स्त्री) अमा सह वसतः चन्द्रार्कौ यस्याम् । अमा+वस(निवासे)+ङीष् । अमावास्या,कृष्णपक्षान्ततिथिः।
अमावस्या/अमावास्या	(स्त्री) अमा सह वसतः चन्द्रार्कौ यस्याम् । अमा+वस(निवासे)+ण्यत् । वा ह्रस्व:। निपा०। ‘अमावस्यन्यतरस्याम्’ ३.१.११२। कृष्णपक्षान्ततिथिः,दर्शः,सूर्येन्दुसङ्गमः। ‘अमावास्या त्वमावस्या दर्शः सूर्येन्दुसङ्गमः’ अमरः। ‘अमावास्या गुरु हन्ति’ मनुः४.११४।
अमितः	(वि) न मितः। न+मा(माने)+क्तः(कर्मणि) । ‘निष्ठा’ ३.२.१०२। १.मितिरहितः,अपरिमितःअधिकः। ‘अमितः समितः प्राप्तैरुत्कर्षैर्हर्षद प्रभो’ सा०द०४.७.२। २.अज्ञातः। ‘अमितस्य महिम्नस्ते’ याद०१.४७।
अमिताशनः	(पुं) अमितम् अश्नाति । अमित+अश(भोजने)निः। +ल्युः। ‘नन्दिग्रहि०३.१.१३४। परमात्मा,परमेश्वरः। ‘वेगवानमिताशनः’ वि०स०।
अमितौजाः	(वि) अमितम् ओजः यस्य । बलिष्ठः।
अमित्रः	(पुं) अम(गत्यादौ)+इत्रः। ‘अमेर्द्विषति चित्’ उ०४.१७४। वैरी,शत्रुः। ‘अमित्रदस्युशात्रवशत्रवः’ अमरः। ‘तस्य मित्त्राण्यमित्रास्ते’ माघः२.१०१।
अमिथ्या	(अ) न मिथ्या । सत्यम् । ‘तमूचतुस्ते प्रियमप्यमिथ्या’ रघुः१४.६।
अमिषम्	(न) अम(रोगे)+इषन् । १.लौकिकसुखम् । २.भोग्यवस्तु । ३.न मिषं छलम् । अकपटम्,अवञ्चनम् । (वि) न मिषं छलं यस्य । ४.कपटरहितः। 
अमी	(वि) (अमिन्) । अमः रोगः अस्य अस्ति । अम+इनिः। ‘अत इनि०’ ५.२.११५। रोगी,अस्वस्थः।
अमीवम्	(न) अम+वन्,ईडागमः। १.पापम् । २.धुःखम् । ‘न हि त्वमीदृशं कृत्वा तस्यामीवं दशानन । जीवितुं शक्यसि चिरम्’ रामा०। 
अमुक्तम्	(न) १.खड्गः,छुरिकाविशेषः। हला०। (वि) न मुक्तः। २.मुक्तिरहितः,संसारविमोचनरहितः। ३.अप्राप्तविमोचनः। ‘अमुक्ता भवता नाथ मुहूर्तमपि सा पुरा’ सा०द०७.४.१८।  
अमुक्तहस्तः	(वि) न मुक्तहस्तः यस्य । लोभी,कृपणः। (स्त्री) अमुक्तहस्ता । ‘सुसंस्कृतोपस्करया व्यये चामुक्तहस्तया’ मनुः५.१५०।  
अमुक्तिः	(स्त्री) न मुक्तिः। १.मोक्षाभावः,संसारबन्धविमोचनराहित्यम् । २.बन्धविमोचनाभावः। 
अमुतः	(अ) (अमुतस्) । अदस्+तसिल् । ‘आद्यादिभ्य उपसङ्ख्यानम्’ वा०५.४.४४। १.तद्देशात्,तस्मात्,तस्याः। २.परलोकात् ।
अमुत्र	(अ) अदस्+त्रल् । ‘सप्तम्यास्त्रल्’ ५.३.१०। १.तत्र,अमुष्मिन् । ‘अनेनैवार्भकाः सर्वे नगरेऽमुत्र भक्षिताः’ कथास०। २.परलोके । ‘पार्थ नैवेह नामुत्र विनाशस्तस्य जायते’ गीता ६.४०।।३.जन्मान्तरे,भवान्तरे । ‘प्रेत्यामुत्र भवान्तरे’ अमरः। ‘अप्रियःसर्वभूतानां सोऽमुत्रैह च नश्यति’ ।
अमुष्यपुत्रः	(स्त्रीपुं) अमुष्य पुत्रः| अलुक्,निपा०। सद्वंशोद्भवः,कुलीनः,महाकुलः। ‘अमुष्यपुत्रो महाकुलः’ जटाधरः।
अमूदृक्/अमूदृक्षः	(वि) (अमूदृश्) । अदस्+दृशिर्(प्रेक्षणे)+क्विन् । ‘त्यदादिषु दृशो० कञ्च’ ३.२.६०। अदस्+दृशिर्+क्सः। ‘दृग्दृशवतुषु’ ६.३.८९। एवंप्रकारः,एतद्रूपः।*‘अमूदृशी तत्कविवन्दिवर्णितैः’ नैष०। 
अमूर्तः	(पुं) न मूर्तः। १.परमात्मा । (वि) २.अवयवरहितः,आकारशून्यः। ‘क्षित्यम्ब्वग्नित्रयं मूर्तममूर्तमितरद्वयम्’ । 
अमूर्तगुणः	(पुं) अमूर्तानाम् आकारशून्यानां गुणः। आकारशून्यानाम् आकाशादीनां गुणः। ‘धर्माधर्मौ भावना च शब्दो बुद्ध्यादयोऽपि च । एतेमूर्तगुणाः सर्वे’ कारिका०७.८७,८८। 
अमूर्तिः	(पुं) नास्ति मूर्तिः यस्य । १.परमात्मा,विष्णुः। ‘अमूर्तिरनघोऽचिन्त्यः’ वि०स०। (वि) २.अवयवरहितः,निराकार:।
अमूर्तिमान्	(पुं) न मूर्तिमान् । १.परमात्मा,विष्णुः। ‘दीप्तमूर्तिरमूर्तिमान्’ वि०स०। (वि) २.अवयवरहितः,निराकार:।
अमूलः	(वि) नास्ति मूलं यस्य । १.मूलरहितः। (स्त्री) अमूला । २.अग्निशिखावृक्षः। 
अमूलकः	(वि) नास्ति मूलं यस्य । अमूल+कप् । मूलरहितः,प्रमाणशून्यः।
अमूल्यः	(वि) नास्ति मूल्यं यस्य । मूल्यरहितः,अत्यधिकमूल्यवान् ।
अमृणालम्	(न) मृणालम् इव । न मृणालम् । सादृश्ये नञ् । लामज्जकम्,वीरणमूलम् । ‘अमृणालं जलाशयम् । लामज्जकम्’ अमरः।
अमृतः	(पुं) न मृतं मरणं यस्य । १.परमात्मा,विष्णुः। ‘अमृतः शाश्वतस्थाणुः’ वि०स०। २.धन्वन्तरिः। ३.शिवः। ४.देवता,सुरः। ५.अमृतयोगः,वारनक्षत्रयोगभेदः। ६.चन्द्रः। ७.आत्मा । ‘महतः परमव्यक्तमव्यक्तादमृतः परः’ महाभा०। (न) न मृतं मरणं यत्र । ८.मोक्षः,मुक्तिः। ‘स श्रियै चामृताय च’ अमरः१.१। ९.स्वर्गः। १०.अम्बु,जलम् । ११.क्षीरम् । १२.यज्ञशेषद्रव्यम् । ‘विघसो भुक्तशेषं तु यज्ञशेषं तथामृतम्’ मनुः३.२८५। १३.अयाचितम्,याचनां विना प्राप्ता भिक्षा । ‘मृतं स्याद्याचितं भैक्ष्यममृतं स्यादयाचितम्’ मनुः४.५। १४.घृतम् । ‘अमृतं नाम यत्सन्तो मन्त्रजिह्वेषु जुह्वति’ माघः२.१०७। १५.अन्नम् । १६.काञ्चनम्,सुवर्णम् । १७.पारदः। १८.विषम् । १९.जग्धिः,भोजनम् । २०.खम्,आकाशम् । २१.रसायनम् । २२.न मृतं मरणं यस्मात् । सुधा,पीयूषम् ।  २३.मरणरहितः,जीवितः। ‘अमृते जारजः कुण्डः’ अमरः२.६.३६। २४.अमरत्वहेतुः। २५.मुक्तः,प्राप्तमोक्षः। २६.हृद्यः,सुन्दरः। ‘अमृतं यज्ञशेषाम्बुसुधामोक्षेष्वयाचिते । अन्नकाञ्चनयोर्जग्धौ खे स्वादुनि रसायने । घृते हृद्ये गोरसे चामृतो धन्वन्तरौ सुरे’ हैमः। २७.अविनाशी,नाशरहितः। ‘ब्रह्मणो हि प्रतिष्ठाहममृतस्याव्ययस्य च’ गीता १४.२७। २८.मधुरः,स्वादुः। (स्त्री) अमृता । २९.अमृतवल्ली । ३०.वनमुद्गः। ३१.दूर्वा । ३२.मद्यम्,मदिरा । ३३.तुलसी । ३४.गुडूची । ३५.मागधी,पिप्पली । ३६.पथ्या । ३७.ज्योतिष्मतीलता । ३८.आमलकी । ३९.वाराहीकन्दः। ‘अमृता मागधीपथ्यागुडूच्यामलकीषु च’ मेदिनी । ‘सोमान्नसुधासु चामृतम् । पथ्यागुडूच्यामलकीष्वयं स्त्रियां देवेषु ना स्वाद्वविनाशिनोस्त्रिषु’ नानार्थर०। ४०.सूर्यकिरणभेदः। ४१.शरीरान्तःस्थः नाडीभेदः। ‘नाडीनामुदयक्रमेण जगतः पञ्चामृताकर्षणात्’ मालती ५.२।
अमृतकिरणः	(पुं) अमृतवत् सन्तोषकारिणः किरणाः यस्य । चन्द्रः। 
अमृतजटा	(स्त्री) अमृतवत् सुस्वादुः जटा यस्याः। जटामांसी । <br><br> 
अमृतत्वम्	(न) मोक्षः,मुक्तिः। ‘अहिंसया च भूतानाममृततत्वाय कल्पते’ मनुः६.६०।
अमृततरङ्गिणी	(स्त्री)अमृतस्य पीयूषस्य तरङ्गिणी नदी इव । ज्योत्स्ना,चन्द्रिका ।
अमृतद्युतिः	(पुं) अमृतवत् सन्तोषकारिण्यः द्युतयः किरणाः यस्य । चन्द्रः। <br><br> 
अमृतदीधितिः	(पुं) अमृतवत् सन्तोषकारिण्यः दीधितयः किरणाः यस्य । चन्द्रः।
अमृतपः	(पुं) अमृतं पाति रक्षति असुरेभ्यः। अमृत+पा(रक्षणे)+कः। ‘आतो० कः’ ३.२.३। १.विष्णुः। ‘सोमपोऽमृतपः सोमः’ वि०स०। २.अमृतं पिबति । अमृत+पा(पाने)+कः। ‘आतो० कः’ । २.देवः।  
अमृतफलम्	(पुंन) अमृतम् इव स्वादु फलम् । १.पारावतवृक्षः। २.पटोलः। ‘अमृतफलं लघु तृष्यं सुस्वादु त्रीन् हरेद्दोषान्’ भावप्र०। 
अमृतफला	(स्त्री) अमृतम् इव स्वादु फलं यस्याः। १.द्राक्षा । २.आमलकी । ३.लघुखर्जूरीवृक्षः। 
अमृतयोगः	(पुं) वारनक्षत्रयोगभेदः,अमृता ।
अमृतरसः	(पुं) १.विष्णुः। २.सुधारसः। (स्त्री) अमृतरसा । ३.कपिलद्राक्षा । ४.पक्वान्नविशेषः। ‘ततोऽमृतरसा जाता वातहृद्बलवर्धिनी’ भावप्र०।
अमृतलता	(स्त्री) अमृतवत् रोगनाशिनी लता । अमृतवल्ली,गुडूची ।
अमृतवल्ली	(स्त्री) अमृतवत् रोगनाशिनी वल्ली लता । गुडूची ।
अमृतसम्भवा	(स्त्री) अमृतस्य सम्भवः यस्याः। अमृत+सम्+भू+अप्(भावे)+टाप् । गुडूची ।
अमृतसारः	(पुं) अमृतस्य क्षीरस्य सारः। धृतम् ।
अमृतसारजः	(पुं) अमृतस्य सारात् जायते । अमृत+सार+जन्+डः। गुडः। <br><br> 
अमृतसूः	(पुं) अमृतं तुषारं सूते । अमृत+षूङ्(प्राणिगर्भविमोचने)+क्विप् । १.चन्द्रः,चन्द्रमाः। ‘चन्द्रमाः कुमुदबान्धवो दशस्वेतवाज्यमृतसूः’ हैमः। (स्त्री) अमृतान् देवान् सूते । २.देवमाता,अदितिः। ३.अमृतानां देवानां सूः प्रसूतिः। देवतानां प्रसवः।
अमृतसोदरः	(पुं) अमृतस्य सोदरः सोदर्यः। उच्चैःश्रवाः अश्वः।
अमृतस्रवा	(स्त्री) अमृतस्य स्रवा । अमृत+स्रु+अप्,टाप् । रुदन्तीलता,घनवल्ली । ‘उक्तामृतस्रवा पथ्या ईषत्तिक्ता रसायनी’ राजनि०।
अमृता	(स्त्री) न मृतं मरणं यस्याः। १.दूर्वा । २.मद्यम्,मदिरा । ३.तुलसी । ४.गुडूची,सोमवल्ली । ५.मागधी,पिप्पली । ६.पथ्या,हरीतकी । ७.ज्योतिष्मतीलता । ८.आमलकी । ९.वाराहीकन्दः। ‘अमृता मागधीपथ्यागुडूच्यामलकीषु च’ मेदिनी । १०.सूर्यकिरणभेदः। ११.शरीरान्तःस्थः नाडीभेदः। ‘नाडीनामुदयक्रमेण जगतः पञ्चामृताकर्षणात्’ मालती ५.२। १२.अमृतवल्ली । १३.वनमुद्गः। १४.इन्द्रवारुणी । १५.अतिविषा,शृङ्गी । १६.गोरक्षदुग्धा । १७.रक्तत्रिवृत् । 
अमृतांशुः	(पुं) अमृतम् इव अंशवः अस्य । चन्द्रः।
अमृतांशूद्भवः	(पुं) अमृतांशोः चन्द्रस्य उद्भवः यस्मात् । १.विष्णुः। ‘अमृतांशूद्भवो भानुः’ वि०स०। (वि) अमृतांशोः उद्भवति । २.चन्द्रात् जातः।
अमृतान्धाः	(पुं) अमृतम् अन्धः अन्नम् इव दर्शनात् तृप्तिकरं यस्य । देवता,अमर्त्यः। ‘अमर्त्या अमृतान्धसः’ अमरः। ‘न वै देवा अश्नन्ति पिबन्ति एतदेवामृतं दृष्ट्वा तृप्यन्ति’ श्रुतिः।
अमृताशः	(पुं) अमृतं क्षयाभावम् अश्नुते । अमृत+अशू(व्याप्तौ)+अण् । ‘कर्मण्यण्’ ३.२.१। १.विष्णुः। ‘अमृताशोऽमृतवपुः’ वि०स०। २.अमृतं सुधाम् अश्नाति । अमृत+अश(भोजने)+अण् । ‘कर्मण्यण्’ । देवता ।
अमृताफलः	(पुं) अमृतम् इव स्वादु फलं यस्य । दीर्घः । पृषो०। पटोलः।
अमृताशनः	(पुं) अमृतं सुधाम् अश्नाति । अमृत+अश(भोजने)+ल्युः। ‘नन्दिग्रहि०३.१.१३४। देवता ।
अमृताष्टकम्	(न)अमृतादि अष्टकं यस्य । हरीतक्याद्यष्टद्रव्यम् । ‘अमृताकटुकारिष्टपटोलघनचन्दनम् । नागरेन्द्रयवं चैतदमृताष्टकमीरितम्’ भावप्र०।  
अमृतासङ्गम्	(न) अमृतस्य इव आसङ्गः यस्य । कर्परिकातुत्थम्,अञ्जनम् । ‘अमृतासङ्गमञ्जनम्’ हैमः।
अमृताहरणः	(पुं) अमृतम् आहरति मातृदास्यापनयनार्थं स्वर्गात् भूलोकं नयति । अमृत+आ+हृ+ल्युट् । गरुडः। हारा०। ‘श्रुत्वा तमब्रुवन् सर्पा आहरामृतमोजसा । ततो दास्यात् विप्रमोक्षो भविता तव खेचर ॥ इत्युक्तो गरुडः सर्पैस्ततो मातरमब्रवीत् । गच्छाम्यमृतमाहर्तुं भक्ष्यमिच्छामि वेदितुम्’ महाभा०१प०।
अमृताह्वम्	(न) अमृतम् आह्वयते स्पर्धते । अमृत+आ+ह्वे+कः। रुचिफलम्(नासपाती) ।
अमृतोत्पन्ना	(स्त्री) अमृतं मधु उत्पन्नं यस्याः। १.मक्षिका । (न) अमृतोत्पन्नम् । अमृतं विषम् इव उत्पन्नम् । २.खर्परीतुत्थम् ।
अमृतोद्भवम्	(न) अमृतं विषम् इव उद्भवति । अमृत+उद्+भू+अप् । खर्परीतुत्थम् ।
अमृत्युः	(पुं) नास्ति मृत्युः यस्य । १.विष्णुः। ‘अमृत्युः सर्वदृक् सिंहः’ वि०स०। २.न मृत्युः। मरणाभावः। (वि)  नास्ति मृत्युः यस्य । ३.मरणरहितः। ४.नास्ति मृत्युः यस्मात् । मरणस्य अकारणम् । 
अमृषा	(अ) न मृषा । यथार्थतया,सत्यम् । 
अमेधाः	(वि) (अमेधस्) । नास्ति मेधा यस्य । मूढः,मूर्खः,अज्ञः। ‘मूर्खोऽमेधोविवर्णाज्ञाः’ हैमः।
अमेध्यम्	२.पिता । न मेध्यं पवित्रम् । १.पुरीषम्,मलम् । ‘समुत्सृजेद्राजमार्गे यस्त्वमेध्यमनापदि’ मनुः९.२८२। (वि) २.अशुद्धः,अपवित्रः। ‘उच्छिष्टमपि चामेध्यं भोजनं तामसप्रियम्’ गीता १७.१०। ३.यागानर्हः। ‘नामेध्यं प्रक्षिपेदग्नौ न च पादौ प्रदीपयेत्’ मनुः४.५३।
अमेयः	(वि) न मातुं शक्यः। १.परिमातुम् अशक्यः। २.अज्ञेयः,ज्ञातुम् अशक्यः। ‘अमेयो मितलोकस्त्वम्’ रघुः१०.१८।
अमेयात्मा	(पुं) अमेयः आत्मा यस्य । १.विष्णुः। ‘वृषाकपिरमेयात्मा’ वि०स०। (वि) २.महामनाः,उदारचित्तः।
अमोघः	(पुं) न मोघः निष्फलः। १.विष्णुः। ‘अमोघः पुण्डरीकाक्षः’ वि०स०। २.नदविशेषः। (वि)  ३.लक्ष्यगम्यः। ‘धनुष्यमोघं समधत्त बाणम्’ कुमा०३.६६। ४.सफलः,अव्यर्थः। ‘अमोघाः प्रतिगृह्णन्तावर्घ्यानुपदमाशिषः’ रघुः१.४४। (स्त्री) अमोघा । ५.विडङ्गम् । ६.पथ्या,हरीतकी । ‘अमोघः सफले वाच्यवत्स्त्री पथ्याविडङ्गयोः’ मेदिनी । ७.पाटलिवृक्षः(पाडली) । ‘पाटलिः पाटलामोघा’ अमरः।
अम्बः	(पुं) अम्ब्यते शब्द्यते । अबि(शब्दे)+घञ्(भावे) । ‘भावे’ ३.३.१८। १.शब्दः,ध्वनिः। २.पिता ।
अम्बकः	(पुं) अम्ब्यते स्नेहेन शब्द्यते । अबि(शब्दे)+घञ्+कन्(स्वार्थे) । ‘अकर्तरि च०’ ३.३.१९। १.पिता । (न) अम्बति शीघ्रं नक्षत्रस्थानं गच्छति । अबि+ण्वुल् । ‘ण्वुल्तृचौ’ ३.१.१३३। २.नेत्रम्,चक्षुः। ‘चक्षुरक्षि लोचनमम्बकम्’ वैज०। ‘त्रियम्बक संयमिनं ददर्श’ कुमा०३.४४। ३.ताम्रम् ।
अम्बरम्	(न) अम्बं मर्मरशब्दं राति । अम्ब+रा(दाने)+कः। ‘आतो० कः’ ३.२.३। १.वस्त्रम्,वासः। ‘स तप्तकार्तस्वरभास्वराम्बरः’ माघः१.२०। २.अम्बं शब्दं राति । अम्ब+रा(दाने)+कः। ‘आतो० कः’ । आकाशम्,व्योम । ‘वसन् ददर्शावतरन्तमम्बरात्’ माघः१.१। ३.अभ्रकम् । ४.कुङ्कुमकेसरम् । ५.कार्पासः। ६.सुगन्धकम् । ‘अम्बरं वाससि व्योम्नि कार्पासे च सुगन्धके’ विश्वः।
अम्बरिषम्	(न) अम्ब्यते पच्यते अत्र । अबि+अरिष । वा दीर्घः,निपा०। भर्जनपात्रम् ।
अम्बरीषः	(पुं) अम्ब्यते शब्द्यते अत्र । अबि(शब्दे)+ईषन्,अरुडागमश्च । निपा०। ‘अम्बरीषः’ उ०४.२९। १.विष्णुः। २.शिवः,खण्डपरशुः। ३.सूर्यः,भास्करः। ४.सूर्यवंशीयनाभागपुत्रः अम्बरीषनृपः। ‘नाभागस्तु श्रुतस्यासीत्पुत्रः परमधार्मिकः। अम्बरीषस्तु नाभागिः सिन्धुद्वीपपिताऽभवत्’ हरिवं०। ५.बालकः,किशोरः। ६.आम्रातकवृक्षः। ७.नरकप्रभेदः। ८.अनुतापः। (न) ९.भ्राष्ट्रः,भर्जनपात्रम् । १०.रणम्,युद्धम् । ‘अम्बरीषं रणे भ्राष्ट्रेऽप्यम्बरीषो नृपान्तरे । मार्तण्डे खण्डपरशावाम्रातककिशोरयोः’ विश्वः। ‘अम्बरीषं रणे भ्राष्ट्रे क्लीबं पुंसि नृपान्तरे । नरकस्य प्रभेदे च किशोरे भास्करेऽपि च’ मेदिनी ।
अम्बरीषपुत्रकः*	(पुं) अम्बरीषपुत्रस्य विषयः देशः। ‘वुञ्’ । ‘राजन्यादिभ्यो वुञ्’ ४.२.५३। अम्बरीषपुत्रस्य वासस्थानम् ।
अम्बष्ठः	(पुं) अम्बायां मातरि तिष्ठति । अम्बा+स्था+कः,षत्वम्,ह्रस्वः। ‘अन्बाम्ब०दिव्यग्निभ्यः स्थः’ ८.३.९७। ‘ङ्यापोः सञ्ज्ञा०’ ६.३.६३। १.विप्रात् वैश्यायाम् उत्पन्नः। २.चिकित्सकः,वैद्यः। ३.हस्तिपकः। (पुं०ब) ४.अम्बष्ठदेशः। (स्त्री) अम्बष्ठा । ५.यूथिका,चित्रपुष्पी । ६.पिप्पली । ७.आम्ललोणी । ८.चाङ्गेरी । ९.पाठा,वनतिक्तिका । ‘अम्बष्ठो देशभेदेऽपि विप्राद्वैश्यासुतेऽपि च । अम्बष्ठा चाम्ललोण्यां स्यात् पाठायूथिकयोरपि’ मेदिनी । 
अम्बष्ठकी	(स्त्री) अम्बष्ठं कायति स्वग्रहणार्थम् आह्वयति । अम्बष्ठ+कै+कः। पाठा,वनतिक्तिका(आकनादी) । 
अम्बष्ठिका	(स्त्री) अम्बष्ठा+कन्(सञ्ज्ञायाम्)+टाप् । अम्बष्ठा,ब्राह्मणी वनतिक्तिका(आकनादी) 
अम्बा	(स्त्री) अम्ब्यते स्नेहेन शब्द्यते । अबि(शब्दे)+अः। ‘गुरोश्च हलः’ ३.३.१०३। १.माता । ‘अम्बा माता’ अमरः।‘कृताञ्जलिस्तत्र यदम्ब सत्यात्’ रघुः१४.१६। २.पाण्डुराजमातुः स्वसा काशीराजपुत्री । ‘अम्बा ज्येष्ठाऽभवत्तासामम्बिका त्वथ मध्यमा’ महाभा०। ३.दुर्गादेवी । ४.अगुरुशुण्ठी । ५.ज्येष्ठभगिनी,अग्रजा । ‘भगिनी स्वसा । सा ज्येष्ठाम्बाप्यवन्ती च’ वैज०।६.माता -नाट्योक्तिः। ‘आर्यो मारिषमार्षकौ’ वैज०।
अम्बाडा/अम्बाला	(स्त्री) अम्बा इति शब्दं लाति गृह्णाति । अम्बा+ला(आदाने)+क्विप् । माता । 
अम्बालिका*	(स्त्री) अम्बा इति शब्दं लाति गृह्णाति । अम्बा+ला(आदाने)+कन्(स्वार्थे) । ‘न सामिवचने’ ५.४.५। १.माता | २.अम्बष्ठा । ३.पाण्डुमाता,विचित्रवीर्यस्य पत्नी,काशीराजस्य कनिष्ठपुत्री । ‘अम्बालिका च राजेन्द्र राजकन्या यवीयसी । अम्बिकाम्बालिके भार्ये प्रादाद्भ्रात्रे यवीयसे’ ‘भीष्मो विचित्रवीर्याय विधिदृष्टेन कर्मणा’ महाभा०।
अम्बासुतः*	(पु) पार्वतीपुत्रः। १.गणेशः। २.कुमारः,स्कन्दः।
अम्बिका	(स्त्री) अम्बा एव । अम्बा+कन्(स्वार्थे) । ‘न सामिवचने’ ५.४.५। ज्ञाप०। १.माता । २.पार्वती । ‘आशीर्भिरेधयामासुः पुरः पाकाभिरम्बिकाम्’ कुमा०६.९०। ३.विचित्रवीर्यस्य पत्नी,धृतराष्ट्रस्य माता । ‘अम्बिका पार्वतीमात्रोर्धृतराष्ट्रस्य मातरि’ मेदिनी । ‘अम्बा ज्येष्ठाऽभवत्तासामम्बिका त्वथ मध्यमा । अम्बिकाम्बालिके भार्ये प्रादाद् भ्रात्रे यवीयसे’ ‘भीष्मो विचित्रवीर्याय विधिदृष्टेन कर्मणा’ महाभा०। ४.मातुलस्य पत्नी,मातुली । ‘अम्बिका मातुलीगौर्योः’ नानार्थर०। ५.कनिष्ठभगिनी । ‘भगिनी स्वसा । सा ज्येष्ठाम्बाप्यवन्ती च कनिष्ठा कन्यसाम्बिका’ वैज०। ६.जैनदेवीभेदः। ‘अम्बिका पद्मावती तथा’ हैमः।७.अम्बष्ठा,चित्रपुष्पी ।
अम्बिकापतिः	(पुं) अम्बिकायाः पार्वत्याः पतिः। शिवः।
अम्बिकेयः*	(पुं) अम्बिकायाः पुत्रः। अम्बिका+ढक् । ‘स्त्रीभ्यो ढक्’ ४.२.१२०। १.गणेशः। २.कार्तिकेयः। ३.धृतराष्ट्रः। 
अम्बु	(न) अम्बते । अबि(शब्दे)+उः। बाहु०। १.जलम्,नीरम् । ‘नीरक्षीराम्बुशम्बरम्’ अमरः। ‘उच्छ्रितैरुपलरोधविवर्तिभिरम्बुभिः’ किरा०५.१५। २.लग्नात् चतुर्थस्थानम् । ३.बालानामकौषधिः(वाला) । 
अम्बुकणः	(पुं) अम्बुनः कणः। जलबिन्दुः। 
अम्बुकण्टकः	(पुं) अम्बुनि कण्टकम् इव । मकरः,नक्रः। ‘नक्रस्तु वार्भटः स्यादम्बुकिरातोऽम्बुकण्टकः’ त्रिका०। 
अम्बुकिरातः	(पुं) अम्बुनि किरातः इव हिंस्रः। मकरः,नक्रः। ‘नक्रस्तु वार्भटः स्यादम्बुकिरातः’ त्रिका०। 
अम्बुकीशः	(पु) अम्बुनि कीशः इव । जलकूर्मः। ‘जलकूर्मस्त्वम्बुकीशो वसाढ्यः शिशुकश्च सः’ त्रिका०। 
अम्बुकूर्मः	(पुं) अम्बुनः कूर्मः । जलकूर्मः,शिशुमारः। ‘शिशुमारस्त्वम्बुकूर्मः’ हैमः।
अम्बुकेसरः	(पुं) अम्बुजातः केसरः अस्य । जम्बीरवृक्षः। 
अम्बुचरः*	(पुं) अम्बुनि चरति । अम्बु+चर(गतौ)+टः। ‘चरेष्टः’ ३.२.१६। जलचरः हंसादिः। 
अम्बुचामरम्	(न) अम्बुनि चामरम् इव । शैवालम्(शेवाल) ।
अम्बुचारी*	(पुं) (अम्बुचारिन्) । अम्बुनि चरितुं शीलम् अस्य । अम्बु+चर(गतौ)+णिनिः। ‘सुप्यजातौ णिनिः०’ ३.२.७८। जलचरः। ‘तिरश्चामम्बुचारिणाम्’ मनुः१२.५७। 
अम्बुजः	(पुं) अम्बुनि जायते । अम्बु+जनी(प्रादुर्भावे)+डः। ‘सप्तम्यां जनेर्डः’ ३.२.९७। १.शङ्खः। २.चन्द्रः। ३.सारसपक्षी । ४.कर्पूरः। ५.निचुलवृक्षः। (न) ६.कमलम् । ‘अम्बुजो निचुले पुंसि कमले तु नपुंसकम्’ मेदिनी । ‘त्वन्मुखाभं किलाम्बुजम्’ कुव०४.१४। ७.इन्द्रस्य वज्रायुधम्,भिदिः। ‘अभ्रोत्थं भिदिरम्बुजम्’ त्रिका०। (वि) ८.जले जातः। 
अम्बुजन्मा	(पुं) (अम्बुजन्मन्)  । अम्बुनि जन्म यस्य । १.शङ्खः। २.चन्द्रः। ३.सारसपक्षी । (न) ४.कमलम् । (वि) ५.जले जातः।
अम्बुजासनः	(पुं) अम्बुजम् आसनम् अस्य । १.ब्रह्मा । (स्त्री) अम्बुजासना । २.लक्ष्मीः। 
अम्बुतालः	(पुं) अम्बुनि तालयति प्रतितिष्ठति । अम्बु+ताल(प्रतिष्ठायाम्)+अच् । शैवलः,शैवालः।‘अम्बुतालः सलिलकुन्तलः। शैवलः’ त्रिका०।
अम्बुदः	(पुं) अम्बु ददाति । अम्बु+दा(दाने)+कः। ‘आतो० कः’ ३.२.३। १.मेघः। ‘वर्षत्यम्बुदमालेयम्’ कुव०१५.४८। २.मुस्तकम् । ‘कणीसविश्वानलदं सहाम्बुदम्’ वैद्यकम् ।
अम्बुधरः	(पुं) अम्बूनि धरति । अम्बु+धृञ्(धारणपोषणयोः)+अच् । ‘नन्दिग्रहि०३.१.१३४। १.मेघः। ‘शरत्प्रमृष्टाम्बुधरोपरोधः’ रघुः ६.४४। २.मुस्तकम् । 
अम्बुधिः	(पु) अम्बूनि धीयन्ते अत्र । अम्बु+डु धाञ्(धारणपोषणयोः)+किः। ‘कर्मण्यधि०’ ३.३.९३। १.समुद्रः। ‘रत्नावलीरम्बुधिराबबन्ध’ माघः३.३६। *२.जलाधारः घटादिः। ‘अम्बुधिर्घटः’ सि०कौ०। ३.चतुःसङ्ख्यान्वितः।
अम्बुनिधिः	(पु) अम्बूनि धीयन्ते अत्र । अम्बु+नि+डु धाञ्(धारणपोषणयोः)+किः। ‘कर्मण्यधि०’ ३.३.९३। समुद्रः। ‘ये पक्षिणः प्रथममम्बुनिधिं गतास्ते’ माघः५.३१।
अम्बुपः	(पु) अम्बूनि पाति । अम्बु+पा(पाने)+कः। ‘आतो० कः’ ३.२.३। १.समुद्रः। २.वरुणः। *३.चक्रमर्दकवृक्षः। ४.शतभिषानक्षत्रम् । (वि) अम्बूनि पिबति । अम्बु+पा(रक्षणे)+कः। ‘आतो० कः’ ३.२.३। ५.जलपायी। 
अम्बुपत्रा *	(स्त्री) अम्बूनि पत्रे यस्याः। उच्चटावृक्षः।
अम्बुपर्णी *	(स्त्री) अम्बूनि पृश्नी ।
अम्बुपातः *	(पु) जलधारा । गङ्गाम्बुपातप्रतिमा गृहेभ्यः’ भट्टिः१.८।
अम्बुप्रसादः	(पु) अम्बूनि प्रसादयति स्वच्छतां नयति । अम्बु+प्र+षदलृ(विशरणादौ)+णिच्+अच् । ‘नन्दिग्रहि०३.१.१३४। कतकवृक्षः,कतकबीजम् ।
अम्बुप्रसादनम्	(न) अम्बूनि प्रसादयति स्वच्छतां नयति । अम्बु+प्र+षदलृ(विशरणादौ)+णिच्+ल्युः। ‘नन्दिग्रहि०३.१.१३४। कतकवृक्षः,कतकबीजम् ।
अम्बुप्रसादकः	(वि) अम्बूनि प्रसादयति स्वच्छतां नयति । अम्बु+प्र+षदलृ(विशरणादौ)+ण्वुल् । ‘ण्वुल्तृचौ’ ३.१.१३३।
अम्बुप्रायम्	(न) अम्बु प्रायं यत्र । अनूपम्,जलाधिकदेशः।
अम्बुभृत्	(पु) अम्बु बिभर्ति । अम्बु+डु भृञ्(धारणपोषणयोः)+क्विप् । ‘क्विप् च’ ३.२.७६। १. मेघः,वारिदः। ‘तटित्वान् वारिदोऽम्बुभृत्’ अमरः। २. समुद्रः ३. भद्रमुस्तकम् । (वि) ४.जलवाहकः। *५.जलाधारः।
अम्बुमात्रजः	(पु) अम्बुमात्रे अल्पजले जायते । ‘अम्बुमात्र+जनी(प्रादुर्भावे)+डः। ‘सप्तम्यां जनेर्डः’ ३.२.९७। १.शम्बूकः(शामुक) । ‘शम्बूकास्त्वम्बुमात्रजाः’ हैमः। (वि) २.जलोत्पन्नः,सस्यादिः। 
अम्बुमान्	(वि) (अम्बुमत्) । अम्बूनि बाहुल्येन सन्ति अत्र । १.बहूदकः देशादिः,अनूपः। ‘अनूपोऽम्बुमान्’ हैमः। (स्त्री) अम्बुमती । २.नदीभेदः। ‘ततोऽम्बुमत्या धर्मज्ञः सुतीर्थं चाप्यनुत्तमम्’ महाभा०३प०। (न) ३.कच्छम् ।   <br><br> 
अम्बुमुक्	(पु) (अम्बुमुच्) । अम्बूनि मुञ्चति । अम्बु+मुच्लृ(मोक्षणे)+क्विप् । ‘क्विप् च’ ३.२.७६। १.मेघः। ‘निचय इवाम्बुमुचां नगाधिराजः’ किरा०४.३७। २.मुस्तकम् ।
अम्बुराजः	(पु) अम्बूनां राजा । अम्बु+राजन्+टच् । ‘राजाहः० टच्’ ५.४.९१। १.वरुणः| २.समुद्रः।
अम्बुराशिः	(पु) अम्बूनां राशिः। समुद्रः। ‘चन्द्रोदयारम्भ इवाम्बुराशिः’ कुमा०३.६७।  
अम्बुरुट्	(न) (अम्बुरुह्) । अम्बुनि रोहति । अम्बु+रुह(बीजजन्मनि प्रादुर्भावे च)+क्विप् । ‘ क्विप् च’ ३.२.७६। कमलम् । ‘विसृत्वरैरम्बुरुहां रजोभिः’ माघः३.१२।
अम्बुरुहम्	(न) अम्बुनि रोहति । अम्बु+रुह(बीजजन्मनि प्रादुर्भावे च)+कः। ‘इगुपध०’ ३.१.१३५। १.कमलम् । ‘कान्तमन्या सममसिताम्बुरुहेण चक्षुषा’ माघः७.५६। (स्त्री)  अम्बुरुहा । २.स्थलकमलम् ।
अम्बुरुहिणी	(स्त्री) अम्बुरुहाणि अत्र सन्ति । अम्बु+रुह(बीजजन्मनि प्रादुर्भावे च)+इनिः। ‘पुष्करादिभ्यो देशे’ ५.२.१३५। १.कमललता । २.कमलैः युक्तः देशः सरः*। ‘नीयते स्म नतिमुज्झितहर्षं पङ्कजं मुखमिवाम्बुरुहिण्या’ किरा०९.१४।
अम्बुरोहि*	(न) (अम्बुरोहिन्) । अम्बुनि रोहति । अम्बु+रुह(बीजजन्मनि प्रादुर्भावे च)+णिनिः। १.पद्मम् । २.सारसपक्षी ।
अम्बुवाची*	(स्त्री) अम्बु अम्बुवर्षणं वाचयति सूचयति । अम्बु+वच(परिभाषणे)+णिच्+अण् ।ऋतुमती पृथिवी,आर्द्राद्यपादस्थरविकालिकभूमिः। ‘रजोयुक्क्ष्माम्बुवाची च रौद्राद्यपादगे रवौ’ -ज्यो०। 
अम्बुवाट्*	(पुं) (अम्बुवाह्) । अम्बूनि वहति । अम्बु+वह(प्रापणे)+क्विप् । १.मेघः। २.मुस्तकम् । (वि) ३.जलवाहकः।
अम्बुवासी*	(वि) (अम्बुवासिन्) । अम्बुप्रधाने देशे वसति । अम्बु+वस+णिनिः। १.जलवासी,जले कृतवासः। (स्त्री) अम्बुवासिनी । अम्बुवासिन्+‘ङीप् । २.पाटलावृक्षः।
अम्बुवाहः	(पुं) अम्बूनि वहति । अम्बु+वह(प्रापणे)+अण् । ‘कर्मण्यण्’ ३.२.१। १.मेघः। ‘भर्तुर्मित्रं प्रियमविधवे विद्धि मामम्बुवाहम्’ मेघः१०१। २.मुस्तकम् । (वि) ३.जलवाहकः।
अम्बुवाही	(पुं) (अम्बुवाहिन्) । अम्बूनि वहति । अम्बु+वह(प्रापणे+णिनिः। ‘सुप्यजातौ णिनिः०’ ३.२.७८। १.मेघः। २.मुस्तकम् । (वि) ३. जलवाहकः। (स्त्री) अम्बुवाहिनी । अम्बुवाहिन्+ङीप् । ‘ऋन्नेभ्यो ङीप्’ ४.१.५।  ४.द्रोणी,नौकाकारजलसेचनी । ‘द्रोणी काष्ठाम्बुवाहिनी’ अमरः।  
अम्बुविस्रवा*	(स्त्री) अम्बूनि विस्रवति । अम्बु+वि+स्रु+अच् । पत्रान्तर्बहूदका,घृतकुमारी । 
अम्बुविहारः	(पुं) अम्बुनि विहारः। जलक्रीडा ।
अम्बुवेतसः	(पुं) अम्बुजातः वेतसः। जलवेतसः।
अम्बुशिरीषिका	(स्त्री) अम्बुजातः अल्पः शिरीषः। अम्बु+शिरीष+कन्(अल्पार्थे) । जलशिरीषः। <br><br> 
अम्बुसरणम्	(न) अम्बुनः सरणम् । जलप्रवाहः।
अम्बुसर्पिणी	(स्त्री) अम्बुनि सर्पति । अम्बु+सृप्लृ(गतौ)+णिनिः+ङीप्। ‘सुप्यजातौ णिनिः०’ ३.२.७८। ‘ऋन्नेभ्यो ङीप्’ ४.१.५। जलौका । ‘जलौकाम्बुसर्पिणी’ त्रिका०। 
अम्बुसेचनी	(स्त्री) अम्बूनि सिच्यन्ते नौकातः अनया । नौकादेः जलसेचनपात्रम् ।
अम्बूकृतम्	(न) अनम्बु अम्बु (तद्युक्तं) कृतम् । अम्बु+च्विः+डु कृञ्(करणे)+क्तः(कर्मणि) । ‘निष्ठा’ ३.२.१०२। श्लेष्मनिर्गमसहितवचनम्,सथूत्कारं वचनम् । ‘अम्बूकृतं सथूत्कारम्’ हैमः। ‘अनुरसितगुरूणि स्त्यानमम्बूकृतानि’ मालती ९.६। <br><br> 
अम्ब्लः	(पुं) अबि(शब्दे)+क्लः।  ‘मूशक्यबिभ्यः क्लः’ उ०४.१०८। १.अम्लरसः(अम्बल),भोज्यषड्रसेषु भेदः। २.अम्लवेतसः। ३.जम्बीरवृक्षः। (न) ४.तक्रम् । ५.जम्बीरफलम् । (वि) अम्लरसयुक्तः।  
असनः	   (पुं) अस्यति रुजम्। असु(क्षेपणे)+ल्युः। ‘नन्दिग्रहि०’ ३.१.१३४। १.सर्जवृक्षः,जीवकद्रुमः। (न) अस्यते । अस+ल्युट् । ‘ल्युट् च’ ३.३.११५। २.क्षेपणम्,निरसनम् । ‘तृणनिरसने विनियोगः’ भवदेवः। ‘असनं क्षेपणे क्लीबं पुंसि स्यात् जीवकद्रुमे’*।
अर्कव्रतम्	 (न) अर्कस्य व्रतम् । १.माघशुक्लसप्तम्यां रथसप्तम्याम् अनुष्ठेया सूर्योपासना । २.अर्कस्य इव व्रतम् । सूर्यस्य जलशोषणवत् प्रजाकरग्रहणम् । ‘अष्टौ मासान् यथादित्यस्तोयं गृह्णाति रश्मिभिः। तथा हरेत् करं राष्ट्रान्नित्यमर्कव्रतं हितम्’ मनुः९.३०५।
अर्थकृत् *	 (न) क्विप् ।  अर्थकारकः ।
अलिङ्गः	 (पु) नास्ति लिङ्गं बुद्ध्यादि ज्ञापकहेतुः चिह्नं वा यस्य १.सर्वविधसंसारधर्मवर्जितः परमात्मा -वे०। (वि) २.चिह्नशून्य:। ३.अनुमापकहेतुशून्यः । ४.लिङ्गभिन्नम् अननुमापकम् अव्यक्तम् -सां०।  ‘अनाश्रितमलिङ्गमनवयवं स्वतन्त्रमव्यक्तम्’ सा०तत्त्वकौ०। 
अलिङ्गः	 (पु) नास्ति लिङ्गं बुद्ध्यादि ज्ञापकहेतुः चिह्नं वा यस्य १.सर्वविधसंसारधर्मवर्जितः परमात्मा -वे०। (वि) २.चिह्नशून्य:। ३.अनुमापकहेतुशून्यः । ४.लिङ्गभिन्नम् अननुमापकम् अव्यक्तम् -सां०।  ‘अनाश्रितमलिङ्गमनवयवं स्वतन्त्रमव्यक्तम्’ सा०तत्त्वकौ०। 
अलुः	 (पुं) अल(भूषणादौ)+उन् । अल्पाकारकं पात्रम्,क्षुद्रकलशी ।
अरः	 (पुंन) इयर्ति गच्छति अनेन । १.चक्राङ्गम्,चक्रनाभितः नेमिपर्यन्तः काष्ठखण्डः अयःशलाकः वा । २.शैवालः। ३.कोणः। (वि) ४.शीघ्रः,शीघ्रगामी । (अ) शीघ्रतया,जागरूकतया । ‘अरमङ्गे रथाङ्गस्य शीघ्रशीघ्रगयोरपि’ शास्वतः। ‘अरमरचयतामुभावसिभ्यां पिशितभुजं भुजभारहीनम्’ चम्पूरा०३.५।
अयोमयः/अयस्मयः*	 (पुंन) लोहनिर्मितः,लोहयुक्तः।
अर्थपरः	 (वि) अर्थस्य परः। लोभी । 
अल्पकेशी	 (स्त्री) अल्पः केशः इव पत्रम् अस्याः। भूतकेशीवृक्षः।  
अयनम्	 + ल्युट् । ‘ल्युट् च’ (३.३.११५) । +सुट् । ‘अतः कृकमि०’ ८.३.४६।सञ्चारः । २. सूर्यस्य उत्तरदक्षिणदिग्गमनम् । तत्र माघादिषण्मासाः उत्तरायणम् । श्रावणादिषण्मासाः दक्षिणायनम् । ‘अनये द्वे गतिरूढग्दक्षिणार्कस्य’ (अमरः) । ३. आश्रयस्थानम्, प्राप्यस्थानम् । १. ‘आपो नारा इति प्रोक्ता आपो वै नरसूनवः । ता यदस्यायनं पूर्वं तेन नारायणः स्मृतः॥’ मनु० -१.१० । ४. सेनाव्यूहस्य प्रवेशमार्गः अयनेषु च सर्वेषु यथाभागमवस्थिताः । भीष्ममेवाभिरक्षन्तु भवन्तः सर्व एव हि॥’ गीता. १.११ । ५. मार्गः । ‘अगस्त्यचिन्हादयनात्’ - रघु. १६.४४. । ६. मोक्षः, मुक्तिः । ‘तमेव विदित्वाऽतिमृत्युमेति नान्यः पन्था अयनाय विद्यते’ - श्रुतिः ।  
अयनम्	 +अच् । ‘एरच्’ ३.३.५६। +णीञ्(प्रापणे) । धृञ्(धारणे)    +अच् । ‘एरच्’ ३.३.५६। धृञ्(धारणपोषणयोः)+अच् । ‘नन्दिग्रहि०३.१.१३४। *+अण् । ‘कर्मण्यण्’ ३.२.१। * +अप् । ‘ग्रहवृदृनिश्चिगमश्च’ ३.३.५८। +कः। ‘आतो० कः’ ३.२.३। +क्तः(कर्तरि) । ‘गत्यर्थाकर्मक०’ ३.४.७२। +क्तः(कर्मणि) । ‘निष्ठा’ ३.२.१०२। +क्तः(भावे) । ‘नपुं० क्तः’ ३.३.११४। +क्तिन् । ‘स्त्रियां क्तिन्’ ३.३.९४। +घञ्(अधि०) । ‘हलश्च’ ३.३.१२१। +घञ्(करणे) । ‘हलश्च’ ३.३.१२१।  * +घञ्(भावे) । ‘भावे’ ३.३.१८। *+चर(गतौ)+टः। ‘चरेष्टः’ ३.२.१६। * +यत् । ‘अचो यत्’ ३.१.९७।  + +णिनिः। ‘नन्दिग्रहि०३.१.१३४। +ल्युट्(अधि०) । ‘करणाधि०’ ३.३.११७। 
अर्धमार्गे	 विशेषः
अर्थदूषणम्	( न) अर्थानां दूषणं नाशनम् । धनस्य अपव्ययः । ‘दण्डस्य पातनं चैव वाक्पारुष्यार्थदूषणे’ मनुः७.५१। 
अयुतशः	(अ) (अयुतशस्) । अयुतम् अयुतम् । अयुत+शस्(वीप्सायाम्) । अयुतम् अयुतम्,प्रत्ययुतम् *।
अर्थतः	(अ) (अर्थतस्) । अर्थ+तसिः। ‘आद्यादिभ्यः०’ वा०५.४.४४। १.अर्थानुसारेण । २.अर्थात् । ‘यत् प्रौढित्वमुदारता च वचसां यच्चार्थतो गौरवम्’ मालती १.१०। ३.वस्तुस्वभावात् । ‘आकाशसाम्यं दधुरम्बराणि न नामतः कवलमर्थतोऽपि’ माघः३.५६। ४.निमित्तात् । ५.धनहेतोः। ‘ऐश्वर्यादनपेतमीश्वरमयं लोकोऽर्थतः सेवते’ मुद्रा १.१४।
अयि	(अ) १.प्रीत्या सम्बोधनम् । ‘अयि, राज्ञीशब्दभाजनमात्मानमपि चिन्तयतु भवती’ मालवि०१.१३.२०। २.दैन्येन सम्बोधनम् । ‘अयि कवलय माममू विमुञ्चेत्यतिकरुणं रुदतीमवेक्ष्य सीताम्’ चम्पूरा०३.४। प्रार्थना,अनुनयः। ‘अयि सम्प्रति देहि दर्शनम्’ कुमा०४.२८। ४.प्रश्नः। ‘अयि जीवितनाथ जीवसि’ कुमा०४.३। ‘अयि प्रश्नानुनययोस्तथा सम्बोधनेऽपि च’ मेदिनी ।
अयथावत्	(अ) अयोग्यरूपम् अर्हति । अननुरूपम्,अयुक्तम् ।
अरेरे	(अ) अरे+द्वित्वम्(वीप्सायाम्) । १.सकोपाह्वानम् । २.नीचसम्बोधनम् । 
अर्थिसात्	(अ) अर्थिभ्यो देयम् अधीनं करोति । अर्थिन्+सातिः। ‘विभाषा साति कार्त्स्न्ये’ ५.४.५२। याचकाधीनम् । ‘विभज्य मेरुर्न यदर्थिसात्कृतः’ नैष०१.१६। 
अरे	(अ) ऋ+ए । १.सम्बोधनम् । ‘सम्बोधनेऽङ्ग० अरेऽयि रे’ हैमः। ‘आत्मा वा अरे द्रष्टव्यः’ शतपथब्रा०। २.नीचसम्बोधनम् । ‘अरे कुम्भीरक, कथय’ शाकु०६.१.३। ३.रोषाह्वानम्,कोपेन सम्बोधनम् ।‘अरे मूढ, जात्या कथमवध्योऽहम्’ वेणी ३। ४.अपाकृतिः,तिरस्कारः। ५.असूया । ‘अरेऽपाकृत्यसूययोः’ मेदिनी । ६.अपकृतिः,अपकारः।
अस्मि	(अ) तिङन्तप्रतिरूपकम् अव्ययम् । अहम् । *‘अस्मि’ अस्मदर्थानुवादाहमर्थयोः’ स्व.ति.प्र । ‘त्वामस्मि वच्मि विदुषां समवायोऽत्र तिष्ठति’ सा०द०४.१०.२।
अयथा	(अ) न यथा योग्यत्वे* । १.अनुचितकरणम् । २.मिथ्याभूतम् । (वि) नास्ति *तथा योग्यत्वं यत्र । ३.अयोग्यः। ४.अयत्नः। ‘तस्मा अयथं कर्षदेतत्’ ऋक् १०.१८.१५।
अयथेष्टम्*	(अ) न यथेष्टम् । १.इच्छानुरूप्याभावः। न यथेष्टं यत्र । २.स्वल्पः।
अये	(अ) भावसूचकम् अव्ययम् । १.सम्भ्रमः। २.आश्चर्यम् । ‘अये, कथमार्यः पाञ्चाल्याश्चतुःशालकं प्रति प्रस्थितः’ वेणी । ३. कोपः। ‘अये, अश्वमेध इति विश्वविजयिनां क्षत्त्रियाणां महानुत्कर्षनिष्कर्षः’ उ०रा०४। ४.स्मृतिः,स्मृरणम् । ‘अये,कुसुमपुरवृत्तान्तज्ञोऽहं भवत्प्रणिधिश्चेति गतार्थः’ मुद्रा २.। ५.भयम् । ‘अये,तत्कथं सत्यमेव कुपित आर्यः?’ मुद्रा ३.। ६.सम्बोधनम् । ‘अये, कले! भद्रमव्याहतम्’ प्रबोधच०२.। ७.दुःखम् । ‘अये, देवपादपद्मोपजीविनोऽवस्थेयम्’ मुद्रा २.। ‘अये क्रोधविशादयोः। सम्भ्रमे स्मरणे च’ हैमः। 
अयुगपत्	(अ) युगपद्भिन्नम्,क्रमिकभवनम् ।
अयथाशास्त्रकारी	(अयथाशास्त्रकारिन्) (वि.) न यथाशास्त्रकारी । १. शास्त्राऽननुकूलकार्यकरणशीलः । २. अधार्मिकः । ‘अयथाशास्त्रकारी च न विभागे पिता प्रभुः’ - नारद० ।
अष्टकृत्वः	(अव्य) (अष्टकृत्वस्) अष्टन्+कृत्वसुच् । "सङ्ख्यायाः क्रियाभ्यावृत्तिगणने कृत्वसुच्" (५.४.२७) । अष्टवारम् । "तस्माद्वक्रो भवितास्यष्टकृत्वः" (म.भा.वन १३४.१२) । 
अहो	(अव्य) (ओ हाक् (महै+डो) अधिनिर्दिष्टान् अर्थान् प्रकटयत् अव्यय । १. आश्चर्यम् । ‘अहो, स्थिरः कोऽपि तवेप्सितो युवा-कुमा> ५.४७ ‘अहो ही च विस्मये’ अमर. । २.दया, करुणा । ‘अहो दुरन्ता बलवद्विरोधिता’ - किरा १.२३ ३. निन्दा, भर्त्सना ४. सम्बनम्, आह्वानम् । ‘अहो अहो देवगणाः सुर्ओन्द्रमुयृःणुवं वचनम् ममैते’ कुमा १२.५४ । ४. शोकः,दुःखम् । ‘अहो बत महत्पापं कर्तुं व्यवसिता वयम्’ गीता ६. असूया, ईर्ष्या ७. सन्देहः, संशयः ८. प्रसंसा ‘अहो भाष्यमहो भाष्यमहो वयमहो वयम् । ९. पादपूरणम् । ‘अहो धिगर्थे शोके च करुणार्थविषादयोः । सम्बोधने प्रशंसायां विस्मये पादपूरणे । असूयायां वितर्के च - मेदिनी ।
अहहा	(अव्य) [अह+हा इति द्वयोः अव्यययोः समुदायोऽपि] ‘अहह’ इत्यस्यैव अर्थाः । ‘अहहा दीर्घान्तमपि’ इति मिकुटः तत्र ‘क्विप्’ बोध्यः ।
अस्तम्	(अव्य) १. नाशः । ‘विप्रोषितकुमारं तद्रज्यमस्तमितेश्वरम्’ (रघुः. १२.११) । २. अदर्शानम् । ‘नेक्षेतोद्यन्तमादित्यं नास्तं यान्तं कदाचन’ - मनुः ४.३७ । 
अह	(अव्य) १. पूजा २. प्रशंसा ३. निन्दा ४. आज्ञा ५. निग्रहः ‘अह प्रशंसा क्षिपयोर्नियोगे च विनिग्रहे’ - वाङ्मयर्णवः । ‘क्षेमार्थे’ इति शाश्वतः । ‘पूजायाम् इति प्रौढमनोरमा उदा - अयमह जीवतु शाश्वतीः समाः’ । 
अह	(अव्य) १. पूजा २. प्रशंसा ३. निन्दा ४. आज्ञा ५. निग्रहः ‘अह प्रशंसा क्षिपयोर्नियोगे च विनिग्रहे’ - वाङ्मयर्णवः । ‘क्षेमार्थे’ इति शाश्वतः । ‘पूजायाम् इति प्रौढमनोरमा उदा - अयमह जीवतु शाश्वतीः समाः’ । 
अस्ति	(अव्य) १. स्थितिः । ‘तिङन्तप्रतिरूपकाव्ययम्’ । 
अविदूरम्	(अव्य) ३. समीपम् एवमेव-अविदूरेण, अविदूरात्, अविदूरतः, अविदूरे । 
अल्पशः	(अव्य) अल्प + शस् । ‘बह्वल्पार्थाच्छस् कारकादन्यतरस्याम्’ (५.४.४२) ।  मङ्गलार्थसूचने मात्रमयं प्रयोगः - यथा "बहुशो ददाति आभ्युदयिकेषु कर्मसु, अल्पशः ददाति अनिष्टेषु" सि.कौ (२१०९) ।
अवेक्ष्य	(अव्य) अव + ईक्ष (दर्शने) + (क्त्वा) ल्यप् ‘समासेऽनह्पूर्वे क्त्वो ल्यप्’ (७.१.३७) । ३. दृष्ट्वा । ४. आलोच्य । 
अवसाय	(अव्य) अव + सो (षो-अन्तकर्मणि) + ल्यप् । ‘समासेऽनञ् पूर्वे क्त्वो ल्यप्’ (७.१.३७) । १. निश्चित्य २. समाप्य । 
अवस्थाप्य	(अव्य) अव + स्था (ष्ठा-गतिनिवृत्तौ) + णिच्-पुक्=ल्यप् । "समासेऽनञ् पूर्वे क्त्वो ल्यप्" (७.१.३७) । १. स्थापयित्वा २. निवेश्य । 
अवरतः	(अव्य) अवर + अतसुच् । "विभाषा परावराभ्याम्" (५.३.२९) । १. पृष्टभागे २. अनन्तरम् ३. अधः । ४. अवर + तसिल् । अवरतस्मात्, चरमे - सि.कौ. 
अवस्तात्	(अव्य) अवरस्मिन्, अवरस्मात् अवरम् इति । अवर + अस्तातिः, अवादेशश्च । "विभाषाऽवरस्य" (५.३.४१) । १. अवरकालादिः २. पश्चात्, शेषः "अवस्तात्स्वर्गलोकं प्रापयन्तः" (शत.ब्रा०) । 
अवश्यम्	(अव्य) अवश्यायते । अव + श्यैङ् (गतौ) + डम् । १. अशक्यनिवारणम्, अनिवार्यम् । १. अशक्यनिवारणम्, अनिवार्यम् । २. निश्चयः ‘नूनमवश्यं निश्वये द्वयम्’ (अमरः) । ‘तां चावश्यं दिवसगणनातत्परामेकपत्नीम्’ - मेघः १.१० । 
अश्ववत्	(अव्य) अश्वे इव, अश्वस्य इव । १. अश्वसदृशम् २. अश्वार्हम् ३. अश्वकृतक्रियातुल्यक्रिया । 
अष्टधा	(अव्य) अष्टन्+धा (प्रकारे) "सङ्ख्याया विधार्थे धा" (५.३.४१) । अष्टप्रकारम् "भिन्ना प्रकृतिरष्टधा" - गीता (७.४१ । ‘सुरद्विपानामिव सामयोनिर्भिन्नोऽष्टधा विप्रससार वंशः’ । - रघुः १६.३ । 
अस्तु	(अव्य) असति अस्यति वा । अस् दीप्तौ तुन् । १. अनुज्ञा २. असूया ३. पीडा ४. आक्षेपणम् ५. प्रशंसा ६. उत्कर्षः ७. लक्षणम् । ८. अङ्गीकारः । ‘अस्तु स्यादभ्यनुज्ञानेऽप्यसूयापीडयोरपि । प्रतिक्षेपे प्रशंसायां प्रकर्षे लक्षणेऽपि च’ मेदिनी । 
अहह	(अव्य) अहं जहातीति - अहम्+हा+डः । ‘अन्येश्योऽपि….’ (वा ३.३.१०१) पृषोदरादित्वात् मलोषः । १. आश्चर्यम् २. दुःखम् ३. कष्टम् ४. सम्बोधनम् ५. सन्तोषः इत्यादीनाण् वाचकः शब्दः । ‘अहह, महतां निस्सीमानश्च्रित्रविभूतयः’ भर्तृ २.२८ । अहहेत्यद्भुते खेदे परिक्लेशप्रकर्षयोः । तथा सम्बिधनार्थेऽपि प्रयुक्तमिदमव्ययम्’ वाङ्मयार्णवः । 
अहोबत्	(अव्य) अहो बत् इत्यनयोः समुदितः प्रयोगघ् । १. सम्बोधनम् २. दया ३. आश्चर्यम् इत्यादीन् प्रकटयत् अव्ययम् । ‘अहो बतसि स्पृहणीयवीर्यः’ - कुमार ३.२० अहो बत् कीदृशी वयोवस्थामापन्नोस्मि’ - शकु. ।
अस्थाने 	(अव्य) कारणं विना । ‘अस्थाने कोप इत्यनुपपन्नं त्वयि’ (मालती. ४) । २. अयोग्यकालस्थानविषयादिः । ‘अस्थाने महानर्थोत्सर्गः क्रियते’ (मुद्रा. ३) ।
अस्मि	(अव्य) तिङ्न्तप्रतिरूपकाव्ययम् । ‘अहम्’ इत्यर्थः । ‘अस्मि’ अस्मदर्थानुवादाहमर्थयोः’ स्व.ति.प्र । ‘त्वामस्मि वच्मि विदुषां समवायोऽत्र तिष्ठति - सा.द (अस्मि=अहम्) ।
असकृत्	(अव्य) न सकृत् । पौनःपुन्यम्, वारं वारम् "मुहुः पुनः पुनः शश्वदभीक्ष्णमसकृत् समाः" (अमरः ३.४.१) । "असकृदेकरथेन तरस्विना" (रघुः ९.२३) । 
अव्याप्य	(अव्य) वि + आप्लृ (व्याप्तौ) + ल्यप् । ‘समासेऽनञ् पूर्वे क्त्वो ल्यप्’ (७.१.३७/३३३२) । सर्वावच्छेदम् अनवाप्य ।
अहे	(अव्य) वियोग-दुःखनिन्दादिसूचकः शब्दः । ‘अहे क्षेपे नियोगयोः’ । उदा - ‘अहे राम घनश्याम चुम्बामि मुखमण्डलम् (वचस्पत्ये उदाहृतम्) ।
अह्नाय	(अव्य) ह्वुङ् (अपनयने)+बाहुलकात् भावे घञ् । ‘भावे’ (३.३.१८) । पृषोदरादित्वात् वस्य यः । ततः नञ् समासः । शीघ्रतया, अविलम्बेन ‘अह्नाय सा नियमजं क्लममुत्ससर्ज’ कुमार. । स्राक्म् शटित्यञ्जसाह्नायद्राङ्मंक्षुसपदि द्रुते’ अमरः ।
अयथावत्	(अव्य.) अयोग्यरूपमर्हति । १. अननुरूपम्, अयुक्तम् ।
अव	(अव्य.) अव (रक्षणे) + अच् । प्रदिषु अन्यतमः उपसर्गविशेषः । ‘अव ज्ञानावज्ञालम्बशुद्धीषदर्थव्याप्तिपराभवातियोगेषु’ - गण. र । १. ज्ञानार्थे - ‘अवगतोऽर्थः’ २. अवज्ञायाम् - ‘अवजानाति’ ३. आलम्बने - ‘आलम्ब्य यष्टिं गच्छति’ ४. शुद्धौ - ‘अवदातम्’ ५. ईषदर्थे - ‘अवहन्ति - अल्पं हन्ति । [अवधातः - वितुषीकरणार्थम् एकदेशे घातः । ६. व्याप्तौ - अवकीर्णः, अव गाहते ७. परिभवे - ‘अवह्नन्ति शत्रून्’ ८. अतियोगे - ‘अवघातः’ ९. अनादरे - ‘अवजानासि मां यस्मात्’ - रघुः १०. निश्चये - ‘अवधारयति’ ‘अवधारणम्’ ११. निम्नतायाम् - ‘अवनमति’ ‘अवतरति’ [एतादृशेषु अर्थेषु ‘अव’ इत्येतस्य द्योतकता ।] [क्वचित् ‘अव’ इत्यस्य अकारस्य लोपः भवति ‘वष्टि भागुरिरल्लोपमवाप्योरूपसर्गयोः’ - सि.कौ. । 
अव	(अव्य.) अव (रक्षणे) + अच् । प्रदिषु अन्यतमः उपसर्गविशेषः । ‘अव ज्ञानावज्ञालम्बशुद्धीषदर्थव्याप्तिपराभवातियोगेषु’ - गण. र । १. ज्ञानार्थे - ‘अवगतोऽर्थः’ २. अवज्ञायाम् - ‘अवजानाति’ ३. आलम्बने - ‘आलम्ब्य यष्टिं गच्छति’ ४. शुद्धौ - ‘अवदातम्’ ५. ईषदर्थे - ‘अवहन्ति - अल्पं हन्ति । [अवधातः - वितुषीकरणार्थम् एकदेशे घातः । ६. व्याप्तौ - अवकीर्णः, अव गाहते ७. परिभवे - ‘अवह्नन्ति शत्रून्’ ८. अतियोगे - ‘अवघातः’ ९. अनादरे - ‘अवजानासि मां यस्मात्’ - रघुः १०. निश्चये - ‘अवधारयति’ ‘अवधारणम्’ ११. निम्नतायाम् - ‘अवनमति’ ‘अवतरति’ [एतादृशेषु अर्थेषु ‘अव’ इत्येतस्य द्योतकता ।] [क्वचित् ‘अव’ इत्यस्य अकारस्य लोपः भवति ‘वष्टि भागुरिरल्लोपमवाप्योरूपसर्गयोः’ - सि.कौ. । ‘पूर्वापरौ तोयनिधी वगाह्य...’ - कुमा० - १.१.]
अयथा	(अव्य.) न यथा योग्यत्वे । १. अनुचितकरणम् । २. मिथ्याभूतम् । ३. (वि) नास्ति तथा योग्यत्वं यत्र । १. अयोग्यः । २. अयत्नः । ‘तस्मा अयथं कर्षदेतत्’ ऋ. १०.१८.१५ ।
अयथेषृम्	(अव्य.) न यथेषृम् । १. इच्छानुरूप्याभावः ।
अवरस्तात्	(अव्य.) सप्तमीपञ्चमीप्रथमार्थेषु अस्तातिः । ‘विभाषाऽवरस्य’ (५.३.४१) १. पृष्टभागे २. अधोभागे ३. अनन्तरम् ४. अग्रिमकाले ५. पूर्वतनदेशे ७. पूर्वतनदिशि । प्रथमापञ्चम्यर्थौ अपि स्तः ।
अर्थिसात्	(अव्ययं) अर्थिभ्यो देयम् अधीनं करोति । अर्थिन् + सातिः । ‘विभाषा साति कात्स्न्ये’ (५.४.५२) । १. याचकाधीनता ‘विभज्य मेरुर्न यदर्थिसात्कृता न सिन्धुरुत्सर्गजलव्ययैर्मरुः’ (नैष १.१६) । 
अहम्	(त्रि) (अस्मद्) असु (क्षेपणे) + मदिक् । ‘युष्यसिभ्यां मदिफ़्’ (उ० १.१३६) । वेद्यः परमात्मा । २. देहाभिमानी देहः । ‘अहं देवो न चान्योऽस्मि ब्रह्मैवाहं न शोकभाक्’ । आह्निकतत्त्वम् । ‘अहमात्मा गुणाकेश’ गीता १०.२० ।
अहम्	(त्रि) (अस्मद्) असु (क्षेपणे) + मदिक् । ‘युष्यसिभ्यां मदिफ़्’ (उ० १.१३६) । वेद्यः परमात्मा । २. देहाभिमानी देहः । ‘अहं देवो न चान्योऽस्मि ब्रह्मैवाहं न शोकभाक्’ । आह्निकतत्त्वम् । ‘अहमात्मा गुणाकेश’ गीता १०.२० ।
असूयुः	(त्रि) असु (सू) - कण्ट्वा. यक् उन् । १. असूयशीलः ‘इदन्तु ते गुह्यतमं प्रवक्ष्याम्यनसूयवे’ - गीता. ९.१ । 
अहम्भद्रम्	(त्रि) अहमेव भद्रः इति निर्णयो यत्र । ‘अहंश्रेयः इत्यर्थः । ‘अथातो भवसः वाचश्च अहम्भद्र उदितम्’ शत.ब्रा. । 
असुलभः	(त्रि) न सुलभः । दुर्लभः, दुःखेन प्राप्यः । 
असौष्ठवम्	(न)  सुष्ठुभावः सौष्ठवम् । न सौष्ठवम् । १. सौष्ठवाभावः, गुणहीनता । २. कुरूपम् । ३. (वि) न सौष्ठं यस्य बलहीनतः । ४. अशोभनः । ‘गमनमलसं शून्या दृष्टिः शरीरमसौष्ठवं श्वसितमधिकं किन्त्वेतत्स्यात् किमन्यदतोऽथवा" । (मालती १.१०) । 
अम्भः	(न) (अम्भस्) । अम्भते शब्दयति । अभि(शब्दे)+असुन् । ‘सर्वधातुभ्योऽसुन्’ उ०४.१९०। जलम् । ‘अम्भोर्णस्तोयपानीयनीरक्षीराम्बुशंवरम्’ अमरः। ‘अम्भोभिरुल्लङ्घिततुङ्गरोधसः प्रतीपनाम्नीः कुरुते स्म निम्नगाः’ माघः१२.५७।*२.देवता । ३.असुरः। ४.मनुष्यः। ५.लग्नात् चतुर्थं स्थानम् । ६.पितृलोकः। ७.आध्यात्मिकतुष्टिः प्रकृतिः। ‘आध्यात्मिक्यश्चतस्रः प्रकृत्युपादानकालभागाख्याः’ सां०का०५०। ‘प्रकृत्याख्या तुष्टिरम्भ इत्युच्यते’ तत्त्वकौ०। ८.बालानाम् औषधम् । ९.चतुर्थसङ्ख्या -अङ्कग०। १०.वैदिकच्छन्दोभेदः। (द्वि०ब) ११.द्यावापृथिव्यौ ।
अयशः	(न) (अयशस्) । १.अपकीर्तिः,अपख्यातिः। ‘अयशोभिर्दुरालोके कोपधा मरणादृते’ माघः१९.५८। (वि) अपगतं यशः यस्मात् । २.यशोहीनः।
अयशः	(न) (अयशस्) १. अपकीर्तिः, अपख्यातिः । ‘अयहोभिदुरालोके कोपधा मरणादृते” - माघ. १९-५८ । (वि) अपगतं यशः यस्मानत् सः । १. यशोहीनः ।
अयः	(न) (अयस्) । अय(गतौ)+असुन् । ‘सर्वधातुभ्योऽसुन्’ उ०४.१८८। लौहम्,लोहः। ‘अभितप्तमयोऽपि मार्दवं भजतेकैव कथा शरीरिषु’ रघुः८.४३।
अल्पसरः	(न) (अल्पसरस्) अल्पं सरः । अल्पाकारकः सरोवरः । ‘वेशन्तः पल्वलं चाल्पसरः’ - अमरः ।
अशर्म	(न) (अशर्मन्) न शर्म । १. कष्टम् दुःखम् । ‘एकौघभूतं तदशर्म कृष्णां विभावरीं ध्वान्तमिव प्रपेदे’ - किरा० ३.३५ । (वि) २. नास्ति शर्म यस्मिन्। सुखरहितः सन्तोषरहितः ।
अश्मार्म	(न) (अश्मार्मन्) । अश्मकारकम् अर्म । मूत्ररोगः । 
अश्रेयः	(न) (अश्रेयस्) न श्रेयः । १. श्रेयोभिन्नम् । २. (वि) हीनः, नीचः अयोग्यः । ‘अश्रेयान् श्रेयसीं जातिं गच्छत्या सप्तमाद्युगात्’ - मनुः । (स्त्री) अश्रेयसी ।
असृक्	(न) (असृज्) न सृज्यते इतररागवत् संसृज्यते । सृज (विसर्गे) + क्विन् ।  ‘ऋत्विद्गधृकस्रक्’ (३.२.५९) । १. रक्तम् "रुधिरेऽसृग्लोहितास्ररक्त क्षतजशोणितम्" (अमरः) । ‘असृग्जनोऽस्त्र क्षतिमानवमज्जवसादनम्’ - माघ. १९.७८) । २. कुङ्कुमकेसरः । ३. मङ्गलग्रहः । ४. विष्कम्भावधिकः षोडशः योगः ।  
अहः	(न) (अहन्) न जहाति कर्मकरणं यस्मिन् काले सः । ओ हाक् (त्यागे) + कनिन् । ‘नञि हजातेः’ (उ० १.१५८) । (अथवा अहति नाशयति अन्धकारम् इति । अह (हिंसागत्योः) + असुन् । ‘सर्वधातुभ्यः असुन् (४.१९०) । १. दिवाकालः । ‘सव्यापारामहनि न तथा पीडयेन्मद्वियोगः’ - मेघ. २.२५ । २. दिवारात्रिसहितः दिवसः । ‘विप्रः शुध्येद्दशाहेन द्वादशाहेन भूमिपः’ - स्मृतिः । ३. आकाशः ४. विष्णुः । ‘अहः संवत्सरो व्यालः प्रत्ययः सर्वदर्शनः’ - विष्णु. स० । ‘घस्रो दिनाहनी वा तु क्लीबे दिवसवासरौ’ अमरः ।  
अहः	(न) (अहन्) न जहाति कर्मकरणं यस्मिन् काले सः । ओ हाक् (त्यागे) + कनिन् । ‘नञि हजातेः’ (उ० १.१५८) । (अथवा अहति नाशयति अन्धकारम् इति । अह (हिंसागत्योः) + असुन् । ‘सर्वधातुभ्यः असुन् (४.१९०) । १. दिवाकालः । ‘सव्यापारामहनि न तथा पीडयेन्मद्वियोगः’ - मेघ. २.२५ । २. दिवारात्रिसहितः दिवसः । ‘विप्रः शुध्येद्दशाहेन द्वादशाहेन भूमिपः’ - स्मृतिः । ३. आकाशः ४. विष्णुः । ‘अहः संवत्सरो व्यालः प्रत्ययः सर्वदर्शनः’ - विष्णु. स० । ‘घस्रो दिनाहनी वा तु क्लीबे दिवसवासरौ’ अमरः ।  
अवारणम्	(न) । न वारणम् । १. न निषेधः, निषेधाभावः, प्रतिषेधाभावः (अभावार्थे न.त) । (वि) २. न वारणं यस्य । निषेधशून्यः, प्रतिरोधः शून्यः । 
अर्थशौचम्	(न) १ अर्थानां द्रव्योपायानाम् अर्जने शौचं शुद्धिः। द्रव्यशुद्धिः। ‘सर्वेषामेव शौचानामर्थशौचं परं स्मृतम्’ मनुः५.१०६। 
अस्थानम्	(न) १. अप्रशस्तं स्थानम् ‘अस्थाने पततामतीव महतामेतादृशी स्याद्गतिः (सा.द.) २. असमीचीनं स्थानम् ‘अस्थानं परिभवस्य’ ।
अश्वचक्रम्	(न) १. अश्वसमूहः २. अश्वाकारः चक्रभेदः । (पुं) शम्बरदैत्यसेनापतिभेदः । ‘वृत्तोरुरत्यायत पीनबाहुरेतेन संख्ये निहतोऽश्वचक्रः’ - महाभा. वन. (जाम्बवतीतनयेन कृष्णत्मजेत अयं हतः)
अवसितम्	(न) १. गमनम् २. मर्दितधान्यम् । "भवेदवसितं ज्ञाते गतौ रुद्धावसानयोः" (विश्वः) । 
असुखम्	(न) १. न सुखम् । दुःखम्, सुखाभावः । ‘तत्तत् प्राप्य सुखासुखम्’ गीता । २. न सुखं यस्य । सुखशून्यः ।
अहिमम्	(न) १. न हिमम् । उष्णता २. (वि) नास्ति हिमं यस्य । उष्णः, शीततारहितः । 
अवकटम्	(न) १. वैरुप्यम् । अव + स्वार्थे कटच् ‘अवात् कुटारञ्च’ (५.२.३०)  १. विरोधः, वैपरीत्यम् (वि) २. विरोधः, प्रतिकूलः । 
अस्त्रागारम्	(न) १. शस्त्रशाला । 
अरुलम्	(न) १.जलम्,सलिलम् । २.यानपात्रम्,पोतः। ‘अरुलं सलिले पोतेऽपि’ वैज०।
असत्यम्	(न) १.मिथ्या, सत्यभिन्नम् । *‘अपात्नीकरणं ज्ञेयम् असत्यस्य च भाषणम्’ मनुः। (वि) २.मिथ्याभूतः। ‘असत्यमप्रतिष्ठं ते जगदायुरनीश्वरम्’ गीता । ३.काल्पनिकः। ‘असत्यकण्ठार्पितबाहुबन्धना’ कुमा०५.५७। 
अर्कभम्	(न) १.सूर्यदेवताकम् उत्तरफल्गुनीनक्षत्रम् । २.सूर्याधिपतिकः सिंहराशिः।
अस्तमनम्	(न) अन् + अप् (वा) ‘अस्तम् अदर्शनस्य अनम्=गतिः । १. सूर्यादेरदर्शनगमनम् ‘तिरोधानञ्च यत्रैति तदेवास्तमनं रवेः । नैवास्तमनमर्कस्य नोदयः सर्वदा सतः’ इति ज्योतिषोक्तेस्तथात्वम् ब. । 
अर्थान्तरम्	(न) अन्यः अर्थः । १. भिन्नः अर्थः २. अन्यत् कारणम् ‘तदच्छ सिद्ध्यै कुरु देवकार्यमर्थोऽयमर्थान्तरलभ्य एव’ (कुमारः ३.१८) । ३. तर्कशास्त्रे उक्तः कश्चन दोषः । उद्देश्यसिद्ध्यथं प्रयुक्तं शब्दसामर्थ्यात् अनुद्देश्यसिद्ध्यनुकूलं वाक्यम् । 
अर्थान्तरम्	(न) अन्यः अर्थः। १. भिन्नः अर्थः। २.अन्यत् कारणम् । ‘अर्थोऽयमर्थान्तरलभ्य एव’ कुमा०३.१८। ३. दोषभेदः -न्या०। उद्देश्यसिद्ध्यर्थं प्रयुक्तं शब्दसामर्थ्यात् अनुद्देश्यसिद्ध्यनुकूलं वाक्यम् । 
अम्भोरुहम्	(न) अम्भसि रोहति । अम्भस्+रुह(बीजजन्मनि प्रादुर्भावे च)+कः। ‘इगुपध०’ ३.१.१३५। १.कमलम् । ‘बिसप्रसूनराजीवपुष्कराम्भोरुहाणि च’ अमरः। ’हेमाम्भोरुहसस्यानां तद्वाण्यो धाम साम्प्रतम्’ कुमा०२.४४। २.बकपक्षी ।
अम्भोरुट्	(न) अम्भसि रोहति, अम्भस्+रुह(बीजजन्मनि प्रादुर्भावे च)+क्विप् । ‘क्विप् च’ ३.२.७६। १. कमलम् । । २. बकपक्षी ।
अम्लकाण्डम्	(न) अम्लं काण्डं यस्य । लवणतृणम् ।
अम्लपूरम्	(न) अम्लं पूरयति । अम्ल+पूर(पूरणे)+णिच्+अच् । ‘नन्दिग्रहि०३.१.१३४। तिन्त्रिणी ।
अम्लबीजम्	(न) अम्लस्य बीजम् कारणम् । वृक्षाम्लः,तिन्त्रिणी ।
अम्लपञ्चकम्	(न) अम्लानां पञ्चकम् । आम्लरसयुक्तपञ्चप्रकारकफलम् । ‘जम्बीरं नागरङ्गं च तथाम्लं वेतसं पुनः। तिन्तिडीकं बीजपूरमम्लपञ्चफलं स्मृतम्’ रा०नि०।
अम्लपित्तम्	(न) अम्लाय पित्तम् । रोगभेदः। अत्र भुक्तं सर्वं वस्तु पित्तदोषेण आम्लतां प्राप्नोति ।
अयनम्	(न) अय(गतौ) +ल्युट्(भावे) । ‘ल्युट् च' ३.३.११५। १.गमनम्,सञ्चारः। २.सूर्यस्य उत्तरदक्षिणदिग्गमनम् । तत्र माघादिषण्मासाः उत्तरायणम् । श्रवणादिषण्मासाः दक्षिणायनम् । मेषादिद्वादशराशिषु सूर्यस्य गतिः। तत्र राशिचक्रे मकरराशितः मिथुनराशिपर्यन्तं सूर्यस्य गतिः उत्तरायणम् । कर्काटकराशितः धनूराशिपर्यन्तं सूर्यस्य गतिः दक्षिणायनम् । ३.आश्रयस्थानम्,प्राप्यस्थानम् । ‘आपो नारा इति प्रोक्ता आपो वै नरसूनवः। ता यदस्यायनं पूर्वं तेन नारायणः स्मृतः’ मनुः१.१०। ४.सेनाव्यूहस्य प्रवेशमार्गः। ‘अयनेषु च सर्वेषु यथाभागमवस्थिताः। भीष्ममेवाभिरक्षन्तु’ गीता १.११। ५.मार्गः। ‘अगस्त्यचिह्नादयनात्’ रघुः१६.४४। ६.यागभेदः। ७.अयनाभिमानिदेवता । ८.सङ्क्रान्तिकालः। कर्काटकसङ्क्रान्तिः दक्षिणायनम् । मकरसङ्क्रान्तिः उत्तरायणम् । ९.मोक्षः,मुक्तिः। ‘नान्यः पन्था अयनाय विद्यते’ श्रुतिः। १०.गृहम् । ११.स्थानम् । १२.अयनप्रतिपादकशास्त्रम् । १३.शास्त्रम् । ‘ज्योतिषामयनं नेत्रम्’ तिथ्यदितत्त्वम् । १४.रविसङ्क्रान्तिविशेषः। ‘मृगकर्कटसङ्क्रान्ती द्वे तूदक्दक्षिणायने’ मात्स्यपु०। १५.सूर्यस्य गतिविशेषः। ‘षट्षष्टिवत्सरादेकदिनं स्यादयनं रवेः’ -ज्यो०।  
अयोग्रम्	(न) अयः अग्रे मुखे यस्य । मुसलम् ।
अयःशूलम्	(न) अयः एव शूलम् उपतापकम् । १.लोहकृतः आयुधविशेषः,कुन्तः। २.तीव्रः उपतापः*।
अयःपानम्	(न) अयः द्रवीभूतं तप्तलौहं पीयते अत्र । नरकभेदः।
अयश्चूर्णम्	(न) अयसः चूर्णम् । लोहचूर्णम्,लोहभस्म । 
अयाज्यसंयाज्यम्*	(न) अयाज्यस्य पतितादेः संयाज्यं याजनम् । अयाज्यद्वारा याजनम् । ‘सेवाथायाज्यसंयाज्यपारदार्यात्मविक्रयः’ मनुः।
अयाज्ययाजनम्	(न) अयाज्यस्य याजनम् । अयाज्यद्वारा याजनम् । ‘अयाज्ययाजनैश्चैव नास्तिक्येन च कर्मणाम् । कुलान्याशु विनश्यन्ति यानि हीनानि मन्त्रतः’ मनुः३.६५।
अयोजालम्	(न) अयोमयं जालम् । १.अयसः चुल्ली । (वि) अयः इव जालम् अस्य । २.राक्षसस्वभावयुक्तः।
अयस्पात्रम्*	(न) अयोमयं पात्रम् । लोहनिर्मितं पात्रम् ।
अरण्यधान्यम्	(न) अरण्यस्य धान्यम् । नीवारः(उडी धान) ।
अलारम्	(न) अरार्द्यते । ऋ+यङ्,लुक्+अच्,रस्य लः। कपाटः। 
अलारम्	(न) अरार्द्यते । ऋ+यङ्,लुक्+अच्,रस्य लः। कपाटः। 
अर्कक्षेत्रम्	(न) अर्कस्य क्षेत्रम् । सिंहराशिः।
अर्कचन्दनम्	(न) अर्कस्य प्रियं चन्दनम् । रक्तचन्दनम् ।
अर्कवेधम्	(न) अर्केण विध्यते । अर्क+व्यध+अच् । तालीशपत्रम् ।
अर्घ्यम्	(न) अर्घाय इदम् । अर्घ+यत् । ‘पादार्घाभ्यां च’ ५.४.२५। १.पूजोपचारभेदः। (वि) अर्ह्यते पूज्यते । अर्ह(पूजायाम्)+ण्यत्,कुत्वम् । ‘ऋहलोर्ण्यत्’ ३.१.१२४। ‘न्यङ्क्वादीनां च’ ७.३.५३। २.अर्घार्थं द्रव्यम्,पूजार्थदूर्वाक्षतचन्दनपुष्पमिश्रितं वारि । ‘अर्घ्यमर्घ्यमिति वादिनं नृपम्’ रघुः११.६८। ३.अर्घयोग्यः,पूज्यः,पूजनार्हः। ‘अर्घ्यमर्घस्य योग्ये स्यादर्घार्थेऽपि च वाच्यवत्’ मेदिनी ।
अर्चनम्	(न) अर्च(पूजायाम्))+ल्युट्(भावे) । ‘ल्युट् च' ३.३.११५। पूजा,आराधनम्,देवादीनां पूजनम् । (स्त्री) अर्चना । अर्च+णिच्+युच् । ‘ण्यासश्रन्थो युच्’ ३.३.१०७।
अर्जनम्	(न) अर्ज(प्रतियत्ने)+ल्युट्(भावे) । ‘ल्युट् च' ३.३.११५। उपार्जनम्,सम्पादनम् ।
अर्थमात्रम्*	(न) अर्थ एव । मयू०स० । ‘मयूरव्यंसकादेश्च’ २.१.७२। अवधारितः अर्थः। 
अर्थकृच्छम्*	(न) अर्थविषये कृच्छम् । आर्थिककठिनता । ‘न मुह्येदर्थकृच्छेषु’ नीतिः। 
अर्थोपार्जनम्	(न) अर्थस्य उपार्जनम् । १ धनप्राप्तिः । 
अर्थदर्शनम्	(न) अर्थस्य दर्शनम् । १. कार्यज्ञानम्, कार्यस्वरूपस्य ज्ञानम् २. वस्तुनः भानम्  !) "सुकृतः परिशुद्ध आगमः कुरुते दीप इवार्थदर्शनम्" किरा २.३३ । 
अर्थदर्शनम्	(न) अर्थस्य दर्शनम् । १.कार्यज्ञानम् । २.वस्तुदर्शनम् । ‘सुकृतः परिशुद्ध आगमः कुरुते दीप इवार्थदर्शनम्’ किरा०२.३३।
अर्थशास्त्रम्	(न) अर्थस्य भूमिधनादेः प्रापकं शास्त्रम् । १.कौटिल्यादिप्रणीतं नीतिशास्त्रम्, राजनीतिशास्त्रम्,दण्डनीतिः। ‘दण्डनीतिस्तर्कविद्यार्थशास्त्रयोः’ अमरः। ‘बृहस्पतिप्रभृतिभिः प्रणीतं चार्थशास्त्रकम्’ शब्दर०। २.अष्टादशविद्यान्तर्गतविद्याभेदः। ‘अर्थशास्त्रं चतुर्थं च विद्या ह्यष्टादशैव हि’ विष्णुपु०। ३.अभिचारादिप्रतिपादकं शास्त्रम् । 
अर्थविज्ञानम्	(न) अर्थस्य विज्ञानम् । शब्दार्थज्ञानम्,शुश्रूषाद्यष्टविधान्तर्गतधीगुणभेदः। ‘अर्थविज्ञानं तत्त्वज्ञानं च धीगुणाः’ हैमः।
अर्थजातम्*	(न) अर्थानां जातं समूहः। अर्थसमूहः। 
अर्थित्वम्	(न) अर्थिनः भावः। अर्थिन्+त्वः। ‘तस्य भावस्त्वतलौ’ । १.याचनम्,प्रार्थना । ‘अर्थित्वे प्रकटीकृतेऽपि न फलप्राप्तिः प्रभो’ महावी०२.९। २.इच्छा,अपेक्षा ।
अर्धवीक्षणम्	(न) अर्धं असम्पूर्णं वीक्षणम् । कटाक्षदर्शनम् ।
अर्धशनम्	(न) अर्धं असम्पूर्णम् अशनम् । अर्ध+अश+ल्युट् । अर्धाशनम्,अर्धभोजनम् । 
अर्धदिनम्*	(न) अर्धं दिनस्य । दिनस्य तुल्यांशः सार्धसप्तमुहूर्तात्मकः कालः।दृष्टिः।
अर्धनारीशः/अर्धनारीश्वरः	(न) अर्धं नार्याः अस्य । अर्धनारीयुक्तः ईशः ईश्वरः वा । उश्वरःमामहेश्वरः,शिवः। वामार्धं पार्वत्याः दक्षिणार्धम् इश्वरपणःस्य । भृङ्गी गणनायकः शिवमेव ध्यायन् तपश्चकार । मां न ध्यायतीति कुपिता पार्वती शिवस्यार्धं प्रविष्टा । ‘अर्धनारीश्वरश्चोमाकान्तश्चाषाढिदण्डिनौ’ तन्त्रसारः।
अर्धनावम्	(न) अर्धं नावः। अर्ध+नौ+टच् । ‘अर्धाच्च’ ५.४.१००। नौकायाः तुल्यांशः।
अर्धपथम्	(न) अर्धं पथः। अर्धपथिन्+अच्,समा०। मार्गस्य तुल्यांशः। 
अर्धमात्रकम्	(न) अर्धं मात्रा यस्य । व्यञ्जनवर्णः। ‘एकमात्रो भवेद् ह्रस्वो द्विमात्रो दीर्घ उच्यते । त्रिमात्रस्तु प्लुतो ज्ञेयः व्यञ्जनं त्वर्धमात्रकम्’ । 
अर्धशतम्	(न) अर्धं शतस्य । पञ्चाशत्,५०।
अर्धोदकम्	(न) अर्धदेहव्यापकम् उदकम् । चरणात् नाभिपर्यन्तं जलम् । ‘अर्धोदके तु जाह्नव्यां म्रियतेऽनशने च यः। स याति न पुनर्जन्म ब्रह्मसायुज्यमेति च’ अग्निपु०।
अर्धाक्षि	(न) अर्धम् अक्ष्णः। अर्धमुद्रितलोचनम्,अपाङ्गदृष्टिः।  
अर्धाङ्गम्	(न) अर्धम् अङ्गस्य शरीरस्य । अर्धशरीरम् ।
अर्धनारायणम्	(न) अर्धम् अर्धमितस्थानः नारायणः यत्र । गङ्गायाः प्रवाहावधिहस्तचतुष्टयात्मकं नारायणस्वामिकं स्थानम् । ‘प्रवाहमवधिं कृत्वा यावद्धस्तचतुष्टयम् । अत्र नारायणः स्वामी नान्यः स्वामी कथञ्चन’ । 
अर्धार्धम्	(न) अर्धम् अर्धस्य । तुल्यभागरूपस्य अंशस्य तुल्यः अर्धभागः,चतुर्थांशः। ‘चरोरर्धार्धभागाभ्यां तामयोजयतामुभे’ रघुः१०.५६। 
अर्धाशनम्	(न) अर्धम् असम्पूर्णम् अशनं भोजनम् । अर्ध+अश+ल्युट् । अर्धभोजनम् ।
अर्धासनम्	(न) अर्धम् आसनस्य । १.आसनस्य अर्धभागः।‘अर्धासनं गोत्राभिदोऽधितष्ठौ’ रघुः६.७३। २.अर्धं सम्पन्नम् असनं त्यागः विक्षेपश्च । स्नेहेन दानम् । ३.अकुत्सनम्,अनिन्दनम् । ४.योगासनविशेषः ।  
अर्धोक्तम्	(न) अर्धम् उदकम् क्तम् । अर्धकथनम् । ‘रामभद्र (इत्यर्धोक्ते साशङ्कम्) महाराज’ उ०रा०१.९.३। 
अर्धोरुकम्	(न) अर्धम् ऊरोः। अर्धोरौ काशते । अधोरु+काशृ(दीप्तौ)+डः। ‘अन्येष्वपि दृश्यते’ ३.२.१०१)  ।  उत्तम स्त्रीणाम् अधोरूपर्यन्तं चेलनाकारपरिधानम् । लहंगा - इति भाषा । ‘अर्धोरुकं वरस्त्रीणां स्याच्च्ण्डातकमंशुकम्’ (अमरः २.६.११९) । 
अर्धोदयासनम्	(न) अर्धस्य देहस्य उदयेन ऊर्ध्वक्षेपेण आसनम् । योगासनभेदः। ‘अर्धोदयासनं नाथ सर्वाङ्गं खे नियोजयेत् । केवलं हस्तयुगलं भुव्यवष्टभ्य तिष्ठति’ रुद्रया०।
अर्धवैशसम्	(न) अर्धहारा०।अमर्धर्धं हननम् । अर्धस्य वैशंश (वधः)‘अर्धरात्रनिशीथौ द्वौ’ अमरः १.४.५ । ‘अभार्धरात्रे स्तिमितप्रदीपे शयागृहे सुप्रजने प्रवृद्धः (रघुः १६.४)   
अर्धधारम्	(न) अर्धे धारा अस्य । विंशतिशस्त्रमध्ये भेदः।  ‘वृद्धिपत्रनखशस्त्रमुद्रिकोत्पलपत्रार्धधाराणि छेदने भेदने च’ सुश्रुतः।
अवारम्	(न) अर्वाक्तीरम् । १. अव अर्यते-ऋ (गतौ) + कर्मणि घञ् । ‘अकर्तरि च कारके संज्ञायाम्’ (३.३.१९) । नद्यादेः अर्वाक् तीरम् । २. न वार् (जलम्) अस्त्यत्र = न + वार् + अच् । ‘आर्शाअदिभ्योऽच्’ (५.२.१२७) । नद्यादितीरम् । ‘पारेऽवारे परार्वाची तीरे’ अमरः । 
अलीकम्	(न) अल(भूषणपर्याप्तिवारणेषु)+कीकन् । ‘अलीकादयश्च’ उ०४.२५। निपा०। १.ललाटम् । ‘अलिकालीककालीकललाटानि’ हैमः। ‘दिशामलीकालकभङ्गतां गतः’ काद०*।२.मिथ्या,असत्यम् । ‘तद्यथा स महाराजो नालीकमधिगच्छति’ रामा०।३.स्वर्गः,द्यौः। (वि) ४.अप्रियः। ५.असत्यः। ‘ज्ञातेऽलीकनिमीलने नयनयोः’ अमरुश०३७।‘ त्वनृते च ’ नानार्था०सं०।‘अलीकमप्रियेऽपि स्याद्दिव्यसत्ये’ मेदिनी ।
अलीकम्	(न) अल(भूषणपर्याप्तिवारणेषु)+कीकन् । ‘अलीकादयश्च’ उ०४.२५। निपा०। १.ललाटम् । ‘अलिकालीककालीकललाटानि’ हैमः। ‘दिशामलीकालकभङ्गतां गतः’ काद०*।२.मिथ्या,असत्यम् । ‘तद्यथा स महाराजो नालीकमधिगच्छति’ रामा०।३.स्वर्गः,द्यौः। (वि) ४.अप्रियः। ५.असत्यः। ‘ज्ञातेऽलीकनिमीलने नयनयोः’ अमरुश०३७।‘ त्वनृते च ’ नानार्था०सं०।‘अलीकमप्रियेऽपि स्याद्दिव्यसत्ये’ मेदिनी ।
अलाबूकटम्	(न) अलाबूनां रजः। अलाबू+कटच्(रजोऽर्थे) । अलाबूरजः।
अलाबूकटम्	(न) अलाबूनां रजः। अलाबू+कटच्(रजोऽर्थे) । अलाबूरजः।
अलिप्रियम्	(न) अलीनां प्रियम् । १.रक्तोत्पलम् । ‘रक्तोत्पलमलिप्रियम्’ त्रिका०। (वि) २.भ्रमरप्रियः। (स्त्री) ३.अलिप्रिया । पाटलावृक्षः। 
अलिप्रियम्	(न) अलीनां प्रियम् । १.रक्तोत्पलम् । ‘रक्तोत्पलमलिप्रियम्’ त्रिका०। (वि) २.भ्रमरप्रियः। (स्त्री) ३.अलिप्रिया । पाटलावृक्षः। 
अल्पपद्मम्	(न) अल्पम् असम्पूर्णं पद्मम् । रक्तकमलम् ।
अलिकम्	(न) अल्यते भूष्यते । अल(भूषणादौ)+इकन्(कर्मणि) । ‘अलिहृषिभ्यां किच्च’ उ०४.२७। ललाटम्,भालम् । ‘लालाटमलिकं गोधिः’ अमरः। ‘अलिकेन च हेमकान्तिना’ भामिनी २.१७१। 
अलिकम्	(न) अल्यते भूष्यते । अल(भूषणादौ)+इकन्(कर्मणि) । ‘अलिहृषिभ्यां किच्च’ उ०४.२७। ललाटम्,भालम् । ‘लालाटमलिकं गोधिः’ अमरः। ‘अलिकेन च हेमकान्तिना’ भामिनी २.१७१। 
अवनम्	(न) अव (रक्षणादौ) + ल्युट् । "ल्युट् च" (३.३.११५) १. रक्षणम् २. तृप्तीकरणम् ‘तर्पणं प्रीषनावनम्’ - अमरः ३. तृप्तिः ४. प्रीतिः ‘समनिन्दानवनाशं जनतालिकुलं यथैव दानवनाशम्" - नलोद० ५. सामर्थ्यम् ६. प्रवेशः ७. याचना ८. आलिङ्गनम् ९. अभिवृद्धिः १०. प्रकाशनम् ११. हिंसा १२. प्राप्तिः । 
अवेक्षणम्	(न) अव + ईक्ष (दर्शने) + ल्युट् । ‘ल्युट् च’ (३.३.११५) । १. दर्शनम् । ‘दूरादवेक्षणे हासः सम्प्रश्ने सादरो  भृशम् । परोक्षेऽपि गुणश्लाघा स्मरणं प्रियवस्तुषु’ - हितो० । २. प्रतिजागरणम् । ३. अधीक्षणम् । ४. अवधानम् । ‘निगृह्य शोकं स्वयमेव धीमान् वर्णाश्रमावेक्षणजागरूकः’ । (रघुः १४.८५) । 
अवोक्षणम्	(न) अव + उक्ष (सेचने) + ल्युट् (भावे) । ‘ल्युट् च’ (३.३.११५) । १. तिरश्चा पाणिना सेचनम् । उत्तानेनैव हस्तेन प्रोक्षणं परिकीर्तितम् । न्यञ्चताभ्युक्षणं प्रोक्तं तिरश्चावोक्षणं स्मृतम् । (स्मृतिः) ।
अवखण्डनम्	(न) अव + कखडि (भेदने) + णिच् + ल्युट् । "ल्युट् च" (३.३.११५) खण्डीकरणम् । 
अवकर्णनम्	(न) अव + कर्ण (भेदने) + णिच् + ल्युट् | ‘ल्युट् च’ (३.३.११५) अनादरबुद्ध्या श्रवणम्, तिरस्काराबुद्ध्या श्रवणम् । "वाचमनुनयपरां स ततः सहसावकर्ण्य निरियाय संसदः" - माघ० - १५.६७ ।  
अवकुञ्चनम्	(न) अव + कुञ्च (कौटिल्ये) + ल्युट् । ‘ल्युट् च’ (३.३.११५) । १. आकुञ्चनम्, शरीरावयवानां सङ्कोचीभावः (व्यायामादिषु क्रियमाणः) २. एतन्नामकः सुश्रुतोक्तः रोगभेदः । "तोदनभेदनस्तम्भनस्वप्नावकुञ्चनाङ्कुशिका भवन्ति" - सुश्रुत. । 
अवकर्तनम्	(न) अव + कृती (छदने) + भावे ल्युट् । ‘ल्युट् च’ (३.३.११५) कर्तनम्, छेदनम्, भेदनम् । 
अवकर्षणम्	(न) अव + कृष (विलेखने) + ल्युट् । ‘ल्युट् च’ (३.३.११५) निष्कासनम् । बलपूर्वकम् आकर्षणम्, स्थानान्तरनयनार्थं बलेन आकर्षणम् ।
अवक्रन्दनम्	(न) अव + क्रदि + भावे ल्युट् । "ल्युट् च" (३.३.११५) । रोदनम्, शनैः रोदनम्
अवक्षेपणम्	(न) अव + क्षिपु (निरसने) ल्युट् । "ल्युट् च" (३.३.११५) । १. अधःसंयोगानुकूलः व्यापारः अव + क्षिप + करणे ल्युट् । "उत्क्षेपणं ततोऽवक्षेपणमाकुञ्चनं तथा । प्रसारणं च गमनं कर्माण्येतानि पञ्च च"  -भाषाप. । (वि) ‘करणाधिकरणयो श्च’ (३.३.११७) क्षेपणसाधनम् पञ्चसु कर्मसु अन्यतमम् (स्त्री) अवक्षेपणी । खलीनम्, नासारज्जुः । 
अवघर्षणम्	(न) अव + गघृषु (सङ्घर्षे) + भावे ल्युट् । ‘ल्युट् च’ (३.३.११५) । १. अधः स्थापयित्वा घर्षणम् । "दुर्न्यासात् व्रणवर्त्मावघर्षणम्" - सुश्रुतः । २. मार्जनम्, शुद्धीकरणम् । उदा - मलावघर्षणम्, पात्रावघर्षणम् | "सलिलैः शुद्धिरेतेषां गोबालैश्चावघर्षणात्" - याज्ञ.स्मृ. । 
अवगणनम्	(न) अव + गण (संख्याने) + ल्युट् । "ल्युट् च" (३.३.११५) । १. अगौरवम्, अनादरः, तिरस्कारः । २. निन्दा, दूषणम् । 
अवगमनम्	(न) अव + गम्लृ (गतौ) +  भावे ल्युट् । ‘ल्युट् च’ (३.३.११५) । ज्ञानम्, निश्चयज्ञानम् ।
अवगाहनम्	(न) अव + गाह (विलोडने) - भावे ल्युट् । "ल्युट् च" (३.३.११५) । १. स्नानम् ‘सम्भिन्नैरिभतुरगावगाहनेन प्राप्योर्वीरनु पदवीं विमानपङ्क्रीः’ - किरा.७.११ २. शिरः स्नानम्, अम्भसि मज्जनम् । [चक्षुः कर्णनासिकाम् अङ्गुलीभिराच्छाद्य क्रियमाणं मज्जनम् ।] 
अवगुण्ठनम्	(न) अव + गुठि (वेष्टने) + करणे ल्युट् । ‘करणाधिकरणयोश्च’ (३.३.११७) १. स्त्रीणां शिरःप्रावरणम् २. मुखादीनाम् आच्छादनवस्त्रम् । "अवगुण्ठनसंवीता कुलजाभिसरेद्यदि" - सा.द. । ‘स्रस्तावगुण्ठनपटलक्ष्यमाणः’ - माघः । "अपनेष्यामि तावत् ते अवगुण्ठनम्" - शाकु.५ । ३. सम्मार्जनी (गृहमार्जानार्थम्‌ उपयुज्यमाना) ४. मुद्रा विशेषः । ‘सत्यहस्तकृता मुष्टिः दीर्घाधोमुखतर्जनी । अवगुण्ठनमुद्रेयमभितो भ्रामिता मता’ - तन्त्रसारः । ५. गुठि (वेष्टने) + भावे "ल्युट् च" (३.३.११५) अवगुण्ठनक्रिया । ६. आच्छादनमात्रम् । ‘हुमित्येवगुण्ठनं कृत्वा’ - तन्त्रम्
अवगीतम्	(न) अव + गै (शब्दे) + क्तः । ‘नपुंसके भावे क्तः’ (३.३.११४) १. लोकापवादः, २. निन्दापरं पद्यम्, दूषणकाव्यम् ३. हास्यम्, उपहासः ४. (वि) अव + गै (शब्दे) + क्तः ‘निष्ठा’ (३.२.१०२) निन्दितः दूषितः । "विधुरं किमतः परं परैरवगीतां गमिते दशामिमाम्" - किरा० २.७ । ‘अवगीतः ख्यातगर्हणः’ - अमरः । ५. नीचः, दुष्टः "अवगीतं तु निर्वादे दुष्टगर्हितयोरपि" - मेदिनी. ६. अपस्वरेण गीतम् ७. वारं वारं दृष्टम् । ‘अवगीतं तु निर्वादे मुहुर्दृष्टे विगर्हिते’ - विश्वः । 
अवगोरणम्	(न) अव + ग्र (उद्यमे) + भावे ल्युट् । ‘ल्युट् च’ (३.३.११५) ‘ताडनार्थं दण्डादीनाम् उद्यमः’ इति ब्राह्मणम्’ ‘दण्डनिपातन प्रायश्चित्तेन नान्तरीयकतया प्रसङ्गेन अवगोरणनिमित्त प्रायश्चित्तसिद्धिः’ - प्रायश्चित्तविधिः ।
अवग्रह्यम्	(न) अव + ग्रह (उअपादाने) + क्यप् । ‘पदास्वैरिबाह्यपक्ष्येषु च’ (६.१.११९) १. व्याकरणसिद्धं प्रगृह्यसंज्ञकं पदम् । पाणिनीये प्रगृह्यमिति संज्ञा, प्रातिशाख्ये तु अवगृह्यम् इति संज्ञा । यस्य अवग्रहः, विशेषेण ग्रहः तेन न भवति सन्धिकार्यं तत् पदं प्रगृह्यमवगृह्यमिति च कथ्यते । यथा - हरी एतौ इत्यादि
अवग्रहणम्	(न) अव + ग्रह (उपादाने) + भावे ल्युट् । ‘ल्युट् च’ (३.३.११५) । १. प्रतिबन्धकः, प्रतिरोधकः २. अनादरः, तिरस्कारः । "अवग्रहणमित्येतत् प्रतिरोधेऽप्यनादरे" - मेदिनी । ३. ज्ञानविशेषः । 
अवघट्टनम्	(न) अव + घट्ट (चलने) + ल्युट् ।  ‘ल्युट् च’ (३.३.११५) । १. पेषणम्, चूर्णनम् २. यानादिचालने घट्टनक्रियायाम् (……?……) इत्युच्यमानम् । ३. कुट्टनम्
अवघूर्णनम्	(न) अव + घूर्ण (भ्रमणे) + ल्युट् । "ल्युट् च" (३.३.११५) सर्वतो भ्रमणम् । 
अवघ्राणम्	(न) अव + घ्रा (गन्धोपादाने) + ल्युट् । ‘ल्युट् च’ (३.३.११५) आघ्राणम् । घ्राणक्रिया "श्राद्धकर्मणि पितृशेषभोजनस्य आवश्यकत्वात् उपवासदिनेषु पितृशेषस्य अवघ्राणेन एव भुक्तफलं प्राप्यते इति तत्र विधीयते इदं कर्म, "आघ्राय पितृसेवितम्" - स्मृतिः ।
अवचारणम्	(न) अव + चर (गतौ) + णिच् + ल्युट्  । ’ल्युट् च’ (३.३.११५) १. चलनम् । २. कार्ये नियोजनम् । ३. क्षारणपाकविधिः, लवणनिर्माणप्रकारः । ‘शुक्रदोषक्षमकरं यथास्वमवचारणम्’ - सुश्रुतः ।
अवचूर्णनम्	(न) अव + चूर्ण (सङ्कोचे) + णिच् + ल्युट् । ‘ल्युट् च’ (३.३.११५) १. चूर्णीकरणम् । पेषणम् । २. व्रणे औषधचूर्णं संस्थाप्य व्रणशमनम् । ३. व्रणरोगभेदः ।
अवच्छुरितम्	(न) अव + छुर (छेदने) + क्तः । "नपुंसके भावे क्तः" (३.३.११४) १. अट्टहासः ।  (वि) २. कर्मणि "क्तः" । "निष्ठा" (३.२.१०२) मिश्रीकृतः ।
अवडीनम्	(न) अव + डीङ् (विहायसा गतौ) + भावे क्तः । ‘नपुंसके भावे क्तः’ (३.३.११४) पक्षिणः उड्डयनप्रकारः कश्चन ।
अवधातव्यम्	(न) अव + डु धाञ् (धारणपोषणयोः ) + भावे तव्यत् । १. अवधानामे ‘तदत्र देवेनावधातव्यम्’ - प्रबोधचं (वि) २. अव + धाञ् + कर्मणि तव्यत् । अवधेयः
अवधेयम्	(न) अव + डु धाञ् (धारणपोषणयोः) + यत् । "अचो यत्" (३.१.९८)  १. अवधानम्, आसक्तिः । (वि) २. स्थापयितुं योग्यम् । ३. ज्ञातुं योग्यम् । ४. विश्वसितुं योग्यम्, श्रद्धेयम् । ‘अनवधेयवचनतया प्रेक्षावद्भिः…’ सा.कौ.
अवधानम्	(न) अव + डु धाञ् (धारणपोषणयोः) + ल्युट् । ‘करणाधिकरणयोश्च’ (३.३.११७) । १. मनोयोगः, आसक्तिः [यद्वशात् विषयात्तरतो मनो निवर्वते सः] । "अवधानपरे चकार सा प्रलयान्तोन्मिषिते विलोचने"- कुमा० ४.२ "अवधानेन परस्परं जिगीषा" - याद० १५.१२२ २. एकाग्रचित्तता । "शृणुत जना अवधानात् क्रियामिमां कालिदासस्य" - विक्र० १.२ ।
अवनद्ध	(न) अव + णह (बन्धने) + क्तः । "निष्ठा" (३.२.१०२) १. मृदङ्गः २. बद्धः । "चर्मावनद्धं दुर्गन्धि पूर्णं मूत्रपुरीषयोः" - मनु० ६.७६ ३. व्याप्तः, आवृतः । "ताम्बूलीलतावनद्धपूगखण्डमण्डितैः" - काद० । ४. ग्रथितम् । "हरितपत्रमयीव मरुद्गणैः स्रगवनद्धमनोरमपल्लवा" - माघ० ६.५३ ५. न्यस्तः, आरोपितः "निसर्गरक्तैर्वलयावनद्धताम्राश्मरश्मिच्छरितैर्नखाग्रैः" - माघ० ३.७ ६. लिप्तम् "स्त्यानावनद्धघनशोणितशोणपाणिः" - वेणी० १.२२ ।  
अवनेजनम्	(न) अव + णिजिर् (शौचे) + ल्युट् । "ल्युट् च" (३.३.११५) १ क्षालनम्, शुद्धीकरणम् ‘न कुर्याद् गुरूपुत्रस्य पादयोश्चावनेजनम्’ - मनुः २. श्राद्धे कुशस्योपरि जलप्रोक्षणम् । ‘पितुरवनेजनं मूलदेशे पिताभहू…’ ब्रह्मपु. । 
अवतारणम्	(न) अव + तृ (प्लवनतरणयोः) + णिच् + ल्युट् । ‘ल्युट् च’ (३.३.११५) । १. उपरिष्टात् अधः अवरोपणम् । ‘क्रियतां यदि शक्नोषि गङ्गाया अवतारणम्" - रामा. २. पिशाचग्रहणम् ३. प्रस्तावना, पीठिका ४. पूजा, अर्चना । ५. वस्त्राञ्चलम् "अथावतारणे । वस्त्राञ्चालार्चने भूतावेशे" - हेम. । 
अवतरणम्	(न) अव + तॄ (प्लावनतरणयोः) + ल्युट् । ‘ल्युट् च्’ (३.३.११५) । १. वस्तुमात्रस्य स्वस्थानात् अधः आगमनम्, अवरोहणम् । स्तन्यावतरणे चैव जवरो दोवैः प्रवर्तते’ - सुश्रुतः । २. रूपान्तरेण प्रादुर्भावः ‘अंशावतरणम्’ - भा.आ.प. ३. तीरप्रदेशात् जलाद्यवगाहनम् ४. लोकरक्षणार्थं देवैः स्वांशेन भूमौ जन्मग्रहणम्  ५. अवतरणिका, पीठिका, उपोद्घतः ।  ६. सोपानम् अवतीर्यते अनेन - अव + तॄ + करणार्थे ल्युट् ‘करणधिकरणयोश्च’ (३.३.११७) ।
अवधूननम्	(न) अव + दधूञ् (कम्पने) + णिच् + ल्युट् । "ल्युट् च’ (३.३.११५) नुगागमः । १. कम्पनम् । "विडम्बयन्ती ददृशे वधूजनैरमन्ददष्टौष्ठकरावधूननम्" - किरा० ८.६ २. वेपथुः । ३. अवमाननम् ४. तिरस्कारः । ५. चिकित्साभेदः कश्चन ‘तत्र तूर्णं गलापीडं कुर्याच्याप्यवधूननम्’ - सुश्रुतः
अवदारणम्	(न) अव + दॄ (विदारणे) + णिच् + भावे ल्युट् । ‘ल्युट् च’ (३.३.११५) १. विदारणम्, अवयवभेदतम् । २. खननम् । ‘अवदारणकाले तु पृथिवी नावदीर्यते’ - रामा० ३. अवदीर्यते अनेन - अव + दॄ (विदारणे) + णिच् + करणे ल्युट् । ‘करणाधिकरणायोश्च’ (३.३.११७) खंनित्रम्, खननसाधनम् । ‘खनित्रभवदारणे’ - अमरः ।
अवदरणम्	(न) अव + दॄ (विदारणे) + ल्युट् (भावे) । ‘ल्युट् च’ (३.३.११५) विदारणम् । ‘वृषणयोरवदरणम्’ ‘वेदमाप्रादुर्भावोऽवदरणम्’ - सुश्रुत० ।
अवदानम्	(न) अव + दो (अवखण्डने) + ल्युट् । "ल्युट् च" (३.२.११५) । १. कर्तनम् २. पराक्रमः । ‘दृष्टावदामात् व्यथते हि लोकः’ -किरा.१७.१६ । ३. अव + दैप् (शोधने) + ल्युट् । "ल्युट् च" (३.३.११५) । श्लाघ्यं कार्यम्, पूर्वकृतं कार्यम् । "विश्वावसुप्राग्रहरैः प्रवीणैः सङ्गीयमानत्रिपुरावदानः" - कुमा० ७.४८ ‘अवदानं कर्म वृत्तम्’ - अमरः । ४. अवद्यति रोगमनेन - अव + दो + करणे ल्युट् ‘करणाधिकरणयोश्च’ (३.३.११७) शुद्धीकरणम् ५. वीरणमूलम् ‘अवदानं खण्डने इतिवृत्ते इतिवृत्ते च कर्मणि’ - मेदिनी.
अवद्योतनम्	(न) अव + द्युत (दीप्तौ) + णिच् + ल्युट् ।  "ल्युट् च" (३.३.११५) । प्रकाशनम् । 
अवधारणम्	(न) अव + धृञ् (धारणे) + णिच् + ल्युट् । "ल्युट् च" (३.३.११५) । १. निश्चयः, निर्धारणम् ‘हि हेताववधारणे’ - अमरः २. वाग्बलम्, दृढवचनम् ३. इतरवस्तुभ्यो व्यावर्तनम् । ४. इयत्तानिर्धारणम् ‘यावदवधारणे’ - पा.षू. (स्त्री) अव + धृञ् + णिच् + युच् । ‘ण्यासश्रन्थोऽयुच्’ (३.३.१०७) अव धारणा
अवपातनम्	(न) अव + पत्लृ (गतौ) + णिच् + ल्युट् । "ल्युट् च" (३.३.११५) अधः नोदनम्, लुठनम् । 
अवपतनम्	(न) अव + पत्लृ (गतौ) + ल्युट् । ‘ल्युट् च’ (३.३.११५) अवरोहणम्, अधः पतनम् । 
अवपीडनम्	(न) अव + पीड (अवगाहने) + णिच् + ल्युट् । "ल्युट् च" (३.३.११५) १. नोदनं, निष्पीडनम् २. सुश्रुतोक्तः पीडनदोषभेदः । ‘अतिपीडितता, शिथिलपीडितता, भूयोभूयः अवपीडनम्, कालातिक्रमः इति चत्वारः पीडनदोषाः’ - सुश्रुतः । (स्त्री) अवपीडना - अव + पीड + णिच् + युच् । "ण्यासश्रन्थो युच्" (३.३.१०७) "अङ्गावपीडनायां च व्रणशोणितयोस्तथा । समुत्थानव्ययं दाप्यः सर्वदण्डमथापि वा" - मनु० ८.२८७ । 
अवबोधनम्	(न) अव + बुध (अवगमने) + णिच् + ल्युट् । "ल्युट् च" (३.३.११५) ज्ञापनम् । 
अवभाषणम्	(न) अव + भाष (व्यक्तायां वाचि) + ल्युट् । "ल्युट् च" (३.३.११५) भाषणम्, कथनम् । ‘अन्यथावभाषणविलीकनादिकरी’ - सा.द.
अवमाननम्	(न) अव + मन (ज्ञाने) + णिच् + भावे ल्युट् । ‘ल्युट् च’ (३.३.११५) १. अनादरणम् २. तिरस्करणम् । "शौरिरवनिपतिर्भिर्निखिलैरवमाननार्थमिह किं निमन्त्रितैः" - माघ.१५.१८ ‘निर्वेदः स्वावमानाम्’ - हेमचन्द्रः (स्त्री) अवमानना । अव + मन + णिच् + युच् । ‘ण्यासश्रान्थो युच्’ (३.३.१०७) । ‘अतोऽवमाननास्माकं मानिना भवता कृता’ - विष्णु.  रीढावभाननावज्ञावहेलनमसूर्क्षणम्’ - अमरः।
अवमोचनम्	(न) अव + मुच्लृ (मोक्षणे) + णिच् + ल्युट् । ‘ल्युट् च’ (३.३.११५) १. बन्धनान्मोचनम् २. शिथिलीकरणम् । 
अवमोटनम्	(न) अव + मुट (सञ्चूर्णने) + भावे ल्युट् । ‘ल्युट् च’ (३.३.११५) १. पेषणम् २. मर्दनम् ।
अवमार्जनम्	(न) अव + मृजूष् (शुद्धौ) + णिच् + ल्युट् । ‘ल्युट् च’ (३.३.११५) । १. प्रक्षालनम्, शुद्धीकरणम् २. अव + मृजूष् (शुद्धौ) + णिच् + कर. ल्युट् । "करणाधिकरणयोश्च" (३.३.११७) प्रक्षालनसाधनानि (जलं मार्जनी इत्यादीनि) ‘अवमार्जनानि अङ्गप्रक्षालनसाधनानि उदकानि’ - वेदभाष्यम् (स्त्री) अवमार्जना । अव + मृजूष् (शुद्धौ) णिच् + ल्युत् + युच् । "ण्यासश्रन्यो युच्" (३.३.१०७) । 
अवमर्दनम् 	(न) अव + मृद (क्षोदे) भावे ल्युट् । "ल्युट् च" (३.३.११५) । १. मर्दनम्, निष्पीडनम् २. नाशनम् । ३. (वि) अव + मृद + ल्युः । "नन्दिग्रहिपचादिभ्यो ल्युणिन्यचः" (३.१.१३४) । मर्दकः, निष्पीडकः ।
अवरोधनम्	(न) अव + रुधिर् (आवरणे) + ल्युट् । ‘ल्युट् च’ (३.३.११५) १. प्रतिरोधनम् ‘प्राणप्रयाणसमये ककवातपित्तैः कण्ठावरोधनविधौ स्मरणं कुतस्ते" ? - पाण्डवचीता  २. विघ्नः ३. अवरूध्यते अत्र - अव + रूध + अधि० ल्युट् । ‘करणाधिकरणयोश्च’ (३.३.११७) राज्ञः अन्तःपुरम् "राजावरोधनवधूरवतारयन्तः" - माघः ५.१८ । 
अवरोपणम्	(न) अव + रुह (बीजजन्मादौ) + णिच् (पुक्) + ल्युट् । "ल्युट् च" (३.३.११५) । १. उन्मूलनम्, उत्पाटनम् २. अधः अवतारणम् ३. नयनम् ४. वञ्चना । 
अवरोहणम्	(न) अव + रुह (बीजजन्मादौ) + ल्युट् । "ल्युट् च" (३.३.११५) । अवतरणम्, उपरिष्टात् अधः आगमनम् ।
अवलम्बनम्	(न) अव + लबि (अव्स्रंसने) भावे + ल्युट् । "ल्युट् च" (३.३.११५) । १. आश्रयः । "अवलम्बनाय दिनभर्तुभून्न पतिष्यतः करसहस्रमपि" - माघ. ९.६ । अव + लबि करणार्थे ल्युट् । "करणाधिकरणयोश्च" (३.३.११७) । २. आधारदण्डः ‘इतरपक्षावलम्बनद्वारेण’ - काद० । अव + लबि ३. आधारे ल्युट् । आश्रयः । 
अवलेपनम्	(न) अव + लिप (उपदेहे) + ल्युट् । ‘करणाधिकरणयोश्च’ (३.३.११७) । १. लेपनम् २. मदः, गर्वः ३. सम्बन्धः, सङ्गः - कर. ल्युट् । अव + लिप "करणाधिकरणयो श्च" (३.३.११७) ४. श्रीगन्धः, चन्दनम् ५. तैलम् । 
अवलेहनम्	(न) अव + लिह (आस्वादने) + ल्युट् । ‘ल्युट् च’ (३.३.११५) । जिह्वया लेहनम् । 
अवलुञ्चनम्	(न) अव + लुञ्च (अपनयने) + ल्युट् । ‘ल्युट् च’ (३.३.११५) । १. छेदनम्, कर्तनम् २. उत्पाटनम्, उन्मूलनम् ३. केशादेः अबन्धनम् ४. अपनयनम् । ‘दुराद्रुजो व्रणौष्ठस्य सन्निकृष्टेऽवलुञ्चनमे’ - सुश्रु. । 
अवलुण्ठनम्	(न) अव + लुठि (स्तेये) + ल्युट् । ‘ल्युट् च’ (३.३.११५) १. लुण्ठनम् भूमौ पतित्वा परिवर्तनम् २. चौर्यम् । 
अवलोकितम्	(न) अव + लोकृ (दर्शने) + भावे क्तः । "नपुंसके भावे क्तः" (३.३.११४) । १. दृष्टिः । अव + लोकृ + क्तः "निष्ठा" (३.२.१०२) । २. दृष्टम् 
अवलोकनम्	(न) अव + लोकृ (दर्शने) + ल्युट् । ‘ल्युट् च’ (३.३.११५) । १. दृष्टिः २. दर्शनम्, दृष्टिपातः "अवलोकनाय सुरविद्विषां द्विषः पटहप्रणादविहितोपहूतयः" - माघ १३.३० । कर्मणे. ल्युट् । "करणाधिकरणयोश्च" (३.३.११७)॥ ३. नेत्रम् । "योगनिद्रान्तविशदैः पावनैरवलोकनैः" - रघु. १०.१४ । 
अववर्षणम्	(न) अव + वृषु (सेचने) + भावे ल्युट् । ‘ल्युट् च’ (३.३.११५) सम्पूर्णतया, वर्षणम्, कृत्स्नवृष्टिः । 
अवशातनम्	(न) अव + शद्लृ (विरवरणगत्यवसाधनेषु + णिच् + ल्युट् । ‘ल्युट् च’ (३.३.११५) । १. नाशनम् २. शीर्णताकरणम् "मांसानामवशातनम्" - सुश्रुतः । 
अवश्रयणम्	(न) अव + श्रि (श्रिञ्-सेवायाम्) + ल्युट् । "ल्युट् च" (३.३ ११५) । चुल्लीतः अवतार्य स्थापनम् । "अधिश्रयणावश्रयणादिपूर्वापरीभूत: व्यापरकलापः  पाकादिशब्दवाच्यः" - सा.द । 
अवसेचनम्	(न) अव + षिच (क्षरणे) + ल्यट् । "ल्युट् च" (३.३.११५) । १. समन्तात्सेचनम् २. रक्तस्रावणम् । "शोणितावसेचनोपायाः जलौकसः" (सुश्रुतः) । ३. प्रक्षालनम् । "दूरादावसथान्मूत्रं दूरात्पादावसेचनम्" । (मनुः ४.१५१) । ४. रोगभेदः । 
अवसादनम्	(न) अव + सद् (षद्लृ-विशरणगत्यवसादनेषु) + णिच् + ल्युट् । "ल्युट् च" (३.३.११५) । १. विनाशनम् २. कार्याक्षमतासम्पादनम् ३. व्रणचिकित्साभेदः । "उत्सन्नमृदुमांसानां व्रणानामवसादनम्" सुश्रुतः । ४. पराजयप्राप्तिः ५. विषीदनम् । 
अवसण्डीनम्	(न) अव + सम् + डीङ् (विहायसा गतौ) + क्तः । "नपुंसके भावे क्तः" (३.३.११४) पक्षिणः अधः पतनरूपः गतिभेदः । 
अवसर्पणम्	(न) अव + सृप (सृप्लृ०गतौ) + ल्युट् । "ल्युट् च" (३.३.११५) अधोगमनम् । 
अवसानम्	(न) अव + सो (षो-अन्तकर्मणि) + ल्युट् । "ल्युट् च" (३.३.११५) । १. क्तियासमाप्तिः, समाप्तिः । "सातिस्त्ववसाने स्यात्" - अमरः "दोहावसाने पुनरेव दोग्ध्री भेजे भुजोच्छिन्नरिपुर्निषण्णाम्" रघु. २.२३ । २. विरामः "विरामोऽवसानम्" (पा.सू १.४.११०) । "अवसानं तु विरामोऽमध्यम्" - त्रिकाण्ड. । ३. मृत्युः । "दिष्टान्तोऽस्तं कालधर्मोऽवसानम्" अभि. । "पुंसोऽवसानं व्रजतोऽपि निष्ठुरै रिष्टैर्धनैः पञ्चपदीनमुच्यते" - पञ्चतन्त्रम् । ४. सीमा  । "अन्तोऽवसानं सीमा च" अभि.चि । ५. स्थानम् - अदाद्यमोऽवसानं पृथिव्याः" यजु. १२.४५ । ६. समापनम् ।
अवस्कन्दनम्	(न) अव + स्कन्द (स्कन्दिर्-गतिशोषणयोः) + ल्युट् । "ल्युट् च" (३.३.११५) । १. सर्वाङ्गेणावगाहनम्, अवगाहनम् २. आक्रमणम् ३. अवतरणम् । 
अवष्टम्भनम्	(न) अव + स्तन्भ् (स्तन्भु-रोधने) + ल्युट् + षत्वम् । "ल्युट् च" (३.३.११५) "अवाच्चालम्बना" (८.३.६८) । १. आश्रयः २. प्रारम्भः । 
अवस्तरणम्	(न) अव + स्तृ (स्तृञ्-आच्छादने) + ल्युट् । "ल्युट् च" (३.३.११५) । १. विस्तारः । "अवनयनावस्तरणे चावटवत्" । (कात्या ५.५.१४) । 
अवस्थापनम्	(न) अव + स्था (ष्ठा-गतिनिवृत्तौ) + णिच्-पुक् + ल्युट् । "ल्युट् च" (३.३.११५) । १. अथापनम् २. निवेशनम् । 
अवस्थानम्	(न) अव + स्था (ष्ठा-गतिनिवृत्तौ) + ल्युट् । "ल्युट् च" (३.३.११५) । १. स्थितिः २. वासः । "वटतले चतुर्मण्डलावस्थानेन अवस्थितः" (पञ्चतं-१) । अव + स्था (ष्ठा-गतिनिवृत्तौ) + ल्युट् । "करणाधिकरणयोश्च" (३.३.११७) ३. वासस्थानम्, गृहम् । ४. अवस्था ५. प्रतिष्ठा "कीदृक् ते व्यसनावस्थानम्" (पञ्चतं) । 
अवस्यन्दनम्	(न) अव + स्यन्द् (स्यन्दू-प्रस्रवणे) + ल्युट् । "ल्युट् च" (३.३.११५) । स्रवणम्, स्रावः । 
अवस्रंसनम्	(न) अव + स्रंस् (स्रंसु-अवस्रंसने) + णिच् + ल्युट् । "ल्युट् च" (३.३.११५) । १. अधःपतनम् २. च्युतिः । 
अवहरणम्	(न) अव + हृ (हृञ्-हरणे) + ल्युट् । "ल्युट् च" (३.३.११५) । १. स्थानान्तरनयनम् २. सैन्यानां युद्धक्षेत्रात् शिबिरस्थाने नयनम् ३. अपहरणम् । ४. द्यूतयुद्धादिविश्रामः ।  
अवहेलम्	(न) अव + हेडृ (अनादरे) + कः । ‘घञर्थे कविधानम्’ (वा ३.३.५८) ।
अवहेलनम्	(न) अव + हेडृ (अनादरे) + ल्युट् । ‘ल्युट् च’ (३.३.११५) । अनादरः, तिरस्कारः, अवमाननम् । ‘रीढावमाननावज्ञावहेलनम्’ (अमरः) । 
अवलक्षणम्	(न) अव निकृष्टं लक्षणम् । १. दुर्लक्षणम्, दुष्टचिह्नम् २. (वि) अव निकृष्टं लक्षणं यस्य दुर्लक्षणयुक्तः । 
अवतमसम्	(न) अवक्षीणं तमः । अव + तमस् + अच् । ‘अवसमन्धेभ्यस्तमसः’ (५.४.७९) १. अल्पान्धकारः "क्षीणेऽवतमसं तमः" - अमरः २. अन्धकारः । ‘अवतमसभिदायै भास्वताभ्युद्गतेन प्रसभमुडुगणोऽसौ दर्शनीयोप्यपास्तः’ - माघः ११.५७ ३. अस्पष्टं तमः । 
अवखातम्	(न) अवगतः निम्नगतः खातः यस्मिन् दुर्गं परितः स्थितः गभीरः गर्तः, परिखा । 
अवधीरणम्	(न) अवधीर (अवज्ञायाम्) + णिच् + ल्युट् । ‘ल्युट् च’ (३.३.११५) १. तिरस्कारः २. अवमाननम्
अवधूतगीतम्	(न) अवधूतेन गीतम् । भागवते एकादशे स्कन्धे भगवदुद्धवसंवादे यदुनृपं प्रति कस्यचिदवधूतस्य उपदेशः ।
अवन्तिसोमम्	(न) अवन्तिषु सोम इव । अवन्तिषु सूयते वा । १ यवागूः । ‘अवत्तिसोम धान्याम्लकुञ्जलानि च काञ्जिके’ - अमरः
अवरार्धः	(न) अवरश्चासौ अर्धश्च । १. द्वितीयार्धः २. स्वल्पभागः ३. शरीरस्य पृष्टभागः । 
अवदाहम्	(न) अवसादितो दाहः येन । अव + दह (भस्मीकरणे) + घञ् । १. लामज्जकम् (पु) अव + दह + भावे घञ् । ‘भावे’ (३.३.१८) ‘लामज्जकं लघुलयमवदाहेष्टकापथे’ - अमरः २. सन्तापः, ज्वरतापः । 
अवियोगव्रतम्	(न) अवियोगार्थं व्रतम् । १. मार्गशीर्ष तृतीयायां कर्तव्यः स्त्रीणां व्रतभेदः । दम्पत्योः अवियोगार्थम् इदम् । 
अविदुग्धम्	(न) अवेः (मेषस्य) दुग्धम् । १. मेषक्षीरम् । 
अविदूसम्	(न) अवेः (मेषस्य) दुग्धम् । अवि + दूस । ‘अवेर्दुग्धे सोढदूसमरीसचो वक्तव्याः’ (वा० ४.२.३६) । १. मेषीक्षीरम् । 
अवघोषणम्	(न) अव् + घुषिर् (विशब्दने) + ल्युट् | ‘ल्युट् च’ (३.३.११५) सर्वेषां ज्ञेयतया उच्चैः घोषणकरणम् | (स्त्री) - अव + घुषिर् (विशब्दने) + णिच् + युच् | `ण्यासश्रन्यो युच्' (३.३.१०७) अवघोषणा - उद्घोषणा । 
अशनम्	(न) अश (भोजने) + ल्युट् । ‘ल्युट् च’ (३.३.११५) । १. भोजनम् ‘मुनिभिर्द्विरशनं प्रोक्तं विप्राणां मर्त्यवासिनां नित्यम्’ (ति.त.स्मृ) । २. अशू (व्याप्तौ) + ल्युट् । ‘ल्युट् च’ । ३. व्यापनम् । ३. अश्नुते (व्याप्नोति) । अश (अशू-व्याप्तौ) + ल्युः । ‘नन्दिगृहिपशादिभ्यो ल्युणिन्यचः’ (३.१.१३४) । ३. पीतसालवृक्षः । ४. अश्यते (भुज्यते) । अश + ल्युट् (कर्मणि) ‘कृत्यल्युटो बहुलम्’ (३.३.११३) । ४. भोज्यम्, अन्नम् । ‘पूजयेदशनं नित्यं बलमूर्जं च यच्छति । दृष्ट्वा हृष्येत् प्रसीदेच्च प्रतिनन्देच्च सर्वशः । (मनुः २.५४) । 
अशनम्	(न) अश (भोजने) + ल्युट् । ‘ल्युट् च’ (३.३.११५) । १. भोजनम् ‘मुनिभिर्द्विरशनं प्रोक्तं विप्राणां मर्त्यवासिनां नित्यम्’ (ति.त.स्मृ) । २. अशू (व्याप्तौ) + ल्युट् । ‘ल्युट् च’ । ३. व्यापनम् । ३. अश्नुते (व्याप्नोति) । अश (अशू-व्याप्तौ) + ल्युः । ‘नन्दिगृहिपशादिभ्यो ल्युणिन्यचः’ (३.१.१३४) । ३. पीतसालवृक्षः । ४. अश्यते (भुज्यते) । अश + ल्युट् (कर्मणि) ‘कृत्यल्युटो बहुलम्’ (३.३.११३) । ४. भोज्यम्, अन्नम् । ‘पूजयेदशनं नित्यं बलमूर्जं च यच्छति । दृष्ट्वा हृष्येत् प्रसीदेच्च प्रतिनन्देच्च सर्वशः । (मनुः २.५४) । 
अशोकत्रिरात्रम्	(न) अशो० (न शोकः यत्र) त्रिरात्रम् । व्रतविशेषः । ‘अस्त्यशोकत्रिरात्रा व्रतं शोकभयापहम्’ - भविष्योत्तर० ।
अशोकतीर्थम्	(न) अशोकनामकं तीर्थम् । काशीक्षेत्रान्तर्गतः तीर्थविशेषः । ‘अशोकाख्यमिदं तीर्थं गन्धकेशव एष वै’ - काशी. ।
अशित्रम्	(न) अश्नुते व्याप्नोति - अशु (व्याप्तौ सङ्घाते च) + इञः । ‘अशित्रादिभ्यः इत्रोत्रौ’ (उ.४.१७८) । १. देव भक्ष्यं चरु । २. चौरम् । 
अश्रम्	(न) अश्नुते व्याप्नोति नेत्रं कण्ठं वा - अशू (व्याप्तौ) + रक्. । बाहुलकात् । सखीभिरश्रोत्तरमीक्षितामिमाम् - कुमार. ५-६१.
अश्मजम्	(न) अश्मनो जातम् । अश्मन् + जनी (प्रादुभवि) + डः । ‘पञ्चम्यामजातौ’ (३.२.९८) । १. शिलाजतुः २. प्रस्तरात् जातम् । ‘गैरेयमर्थ्यं गिरिजमश्मजं च शिलाजतु’ - अमरः । ३. लौहम् । ‘अद्गयोऽम्निर्बदभतः क्षत्रमहननो अद्भ्योऽग्निर्ब्रह्मतः क्षत्रमशमनो लोहमुत्थितम्’ - मनुः ९.३२१ ।
अश्वशास्त्रम्	(न) अश्वलक्षणादिसूचकं शास्त्र्म् । १. शालिहोत्रकृतशास्त्रग्रन्थभेदः २. जयदत्तकृतशास्त्रभेदः ग्रन्थभेदः ।
अश्वलक्षणम्	(न) अश्वानां शुभाशुभज्ञापकत्वं लक्ष्यतेऽनेन । अश्व + लक्ष (दर्शनाङ्कनयोः) + ल्युट् । "करणाधिकरणयोश्च" (३.३.११७) । अश्वस्य शुभाशुभसूचकलक्षणभेदः । 
अश्वगोष्ठम्	(न) अश्वानां स्थानम् । अश्व + गोष्ठच् । ‘गोष्ठजादयः स्थानादिषु पशुनामभ्यः’ (वा) (५.२.२९) वाजिशाला अश्वस्थानम् ।
अश्वस्थानम्	(न) अश्वानां स्थानम् । वाजिशाला । "अश्वस्थानाद् गजस्थानात् सङ्गमाद् वल्मीकात् ह्रदात्" (विष्पुधर्म-पु) । 
अश्वरत्नम्	(न) अश्वो रत्नम् इव । १. श्रेष्ठाश्वः २. उच्चैश्रवाः "मथ्यमानेऽमृते जातमश्वरत्नमनुत्तमम्" (म.भा.आदि १७) अ० ।
अष्टमङ्गलम्	(न) अष्टगुणितं मङ्गलम् । १. अष्टप्रकारकं मङ्गलद्रव्यम् । "मृगराजो वृषो नागः कलशो व्यजनं तथा । वैजयन्ती तथा भेरी दीप इत्यष्टमङ्गलम्" । बृहन्नन्दिकेश्वरपुराणम् । (सज्ञात्वात् न द्विगुः) (न.ब.व) २. अष्टौ मङ्गलानि । ‘लोकेऽस्मिन् मङ्गलान्यष्टौ ब्राह्मणो गौर्हुतानः हिरण्यं सर्पिरादित्य आपो राजा तथाष्टमः" - शुद्धितत्त्वम् । ३. (पुं) अष्टौ मङ्गलानि शुभचिह्नानि यस्मिन् । श्वेतवर्णमुखवक्षःखुरकेशपुच्छयुक्तः अश्वः ।  
अष्टलोहकम्	(न) अष्टधातुविशेषः । सुवर्णं रजतं ताम्रं सीसकं कान्तिकं तथा । वङ्गं लोहं तेक्ष्णलोहं लोहान्यष्टा विमानि तु ।  - राजनिघण्टुः । 
अष्टत्वम्	(न) अष्टानां भावः । अष्ट+त्व । "तस्य भावस्त्वतलौ" (५.१.११९) । अष्टौ । 
अष्टत्रिकम्	(न) अष्टावृत्तं त्रिकम् । १. चतुर्विंशतिः २. तत्सङ्ख्यातम् । 
अष्टदलम्	(न) अष्टौ दलानि अस्य । अष्टदलकमलम् । "लिखेदष्टदलं पद्मं भूवृत्तत्रिकभूषितम्" तन्त्रम् - । 
अष्टमानम्	(न) अष्टौ मुष्टयः परिमाणमस्य । कुडवपरिमाणम्, शरावार्धम् । "प्रसृतिभ्यामञ्जलिः स्यात् कुडवोऽर्धशरावकः । अष्टमानञ्च स ज्ञेयः"  - शार्ङ्गधरसंहिता । 
अष्टकम्	(न) अष्तौ अध्यायाः परिमाणमस्य । अष्टन्+कन् । "सङ्ख्यायाः अतिशदन्तायाः कन्" (५.१.२२) । १. पाणिनेः अष्टाध्यायीसूत्रम् २. प्रत्येकमष्टाध्यायात्मकः ऋग्वेदांशभेदः ३. अष्ट इति सङ्ख्या "गङ्गाष्टकमिदं पुण्यं यः पठेत्" (शङ्कराचार्यः) "सङ्ख्यायाः सञ्ज्ञासङ्घ्सूत्राध्य सञ्ज्ञासङ्घसूत्राध्ययनेषु" (५.१.५८) । ४. अष्टावृत्ताध्ययनम् । (वि) अष्टसङ्ख्यापरिमितः । "पैशून्यं साहसं द्रोह ईर्ष्यासूयार्थ्दूषणम् । वाग्दण्डजञ्च पारुष्यं क्रोधजोऽपि गणोऽष्टकः" (मनुः ७.४८) । 
असंस्थानम्	(न) असंस्थितिः, संस्थानाभावः ।
असिकम्	(न) असति दीप्यते-अस्+इकन्(बाहुलकात्) । अधरचिबुकयोर्मध्यभागः । ‘दन्तवस्त्रं च तप्रान्तौ सृक्कणी असिकं त्वधः । असिकाधस्तु चिबुकम्’ (अभि. चि) ।
असितोत्पलम्	(न) असितम् उत्पलम् । नीलोत्पलम् । ‘आननैर्मधुरसो विकसद्भिः नासिकाभिरसितोत्पलगन्धः - माघ. १०.८. ।
असिधाराव्रतम्	(न) असिधारायां स्थितिरिव दुष्करं व्रतम् । मनाक् स्खलने यत्र नाशादि स्यात् तादृशं दुष्करं कार्यम् । ‘सतां केनोद्दिष्टं विषममसिधाराव्रतमिदम्’ - नीतिशतकम् ।
असिपत्रवनम्	(न) असिरिव पत्रमस्य तादृशं वनम् । नरकभेदः कश्चन । ‘असिपत्रवनं नाम नरकं श्रुणु चापरम्’ - मार्क.पु. ।
असुधारणम्	(न) असूनां प्राणवायूनां धारणम् । जीवनम् । ‘जीवोऽसुधारणम्’ - अमरः ।
असृक्विमोक्षणम्	(न) असृजः रक्तस्य देहाद्विमोक्षणम् । ‘तस्मान्न शीते नात्युष्णे नास्विन्ने नातितापिते । यवागूं प्रतिपीतस्य शोणितं मोक्षयेत् भिषक्’ (सुश्रुत सूत्रस्था. १४.३१) । ‘त्वग्दोषाः ग्रन्थयः शोफा रोगाः शोणितजाश्च ये । रक्तमोक्षणशीलानां न भवन्ति कदाचन’ ((सुश्रुत सूत्रस्था. १४.३४) ।
अस्तित्वम्	(न) अस्ति + त्व । १. स्थितिः, सत्ता ।
अस्त्रागारम्	(न) अस्त्राणाम् अगारम् । १. अस्त्ररक्षणगृहम् २. आयुधशाला ।
अस्रु	(न) अस्यति कण्ठम् । असु (क्षेपणे) + रुक् । ‘अस्त्वादित्वात्’ (५.२९) नेत्रजलम् । ‘अस्रु नेत्राम्बु रोदनं चास्रमश्रु च’ अमरः । 
अस्रु	(न) अस्यति कण्ठम् । असु(क्षेपणे)+रुक् । ‘अश्र्वादयश्च’ ५.२९। नेत्रजलम् । ‘अस्रु नेत्राम्बु रोदनं चास्रमश्रु च’ अमरः। 
अस्थि	(न) अस्यते । असु (क्षेपणे) ‘क्थिन्’ ‘असि सञ्जिभ्यां क्थिन्’ (उ. १३४) । मांसाभ्यन्तरस्थः धातुभेदः । ‘कीकसं कुल्यमस्थि च’ (अमरः) । ‘मेदो यत्स्वग्निना पक्वं वायुना चातिशोषितम् । तस्थिसञ्ज्ञां लभते स सारः सर्वविग्रहे’ भावप्र० ।
अस्त्रम्	(न) अस्यते = असु (क्षेपणे) ष्ट्रन् ‘सर्वधातुभ्यः ष्ट्रन् (उ. ४.१५८) । १. बाणः ‘अस्त्रज्वालावलीढप्रतिबलजलधेरन्तरौर्वायमाणे’ वेणी. ३.७ । अस्यते अनेन - कर०.ष्ट्रन्. । २. धनुः । ‘सर्वधातुभ्यः ष्ट्रन्’ (उणा. ४.१५८) । ‘अस्त्रवेदमधिगम्य तत्त्वतः कस्य चेह भुजवोर्यशालिनः’ किरा. १३.६१ । ३. आयुधम् । ‘आयधं तु प्रहरणं शस्त्रमस्त्रम् (अमरः) । ‘येन प्रतिक्षिप्तेन शत्रुः हन्यते तदस्त्रं बाणदि । येन हस्तेन धृतेन शत्रुः हन्तये तत् शस्त्रं खड्गादिकम् । ४. मन्त्रशक्तिप्रयुक्तम् आयुधम् ।  
अस्रम्	(न) अस्यते-असु (क्षेपणे) + रक् ‘बहुलमत्यत्रापि’ (उ) । १. अश्रु, नेत्राभ्यां निर्गतं । जलम् ‘कुर्यात्सास्रं शिराहर्षं तेनाक्ष्युद्वीक्षणाक्षमम्’ - वाग्भटः । २. रक्तम् ‘अशुद्धौ बलिनोऽप्यस्रं न प्रस्थात्स्रावयेत्परम्’ - वाग्भटः (पुं) ३. केशः ४. कोणः । ‘अस्र’ कोणे कचे पुंसि वक्लीबमश्रुणि शोणिते’ मेदिनी । 
अस्रजम्	(न) अस्रात् रक्तात् परिपाकेण जायते । अस्र+जनी(प्रादुर्भावे)+डः। ‘पञ्चम्यामजातौ’ ३.२.९८। मांसम् । 
अस्रजम्	(न) अस्रात् रुधिरात् परिपाकेण जायते । अस्र + जनी (प्रादुर्भावे) + डः । ‘पञ्चम्यामजातौ’ (३.२.९८) मांसम् । 
अहम्पूर्वम्	(न) अहं पूर्वम् इति भावः । अहं+पूर्वम् ‘सुप् सुपा’ इति समासः अमरे सुधाव्याख्याने । ‘इदं तु फलितसूत्रकथनम्’ इति टिप्पणी तत्रैव । 
अहिनकुलम्	(न) अहयश्च नकुलश्च एतेषां समाहारः । (नित्यसमाहारः) सर्पाः नकुलाश्व ।
अहर्दिवम्	(न) अहश्च दिवा च । वीप्सायां द्वन्दो निपात्यते । ‘अचतुरविचतुर… गोष्ठश्वाः’ (५.४.७७) । प्रतिदिनम् । ‘य इत्थमस्वास्थ्यमहर्दिवं दिवः’ माघ. १.५ । 
अहर्निशम्	(न) अहश्च निशा च अनयोः समाहारः । दिवा रात्रिः च । ‘तयोः समुच्चयो मासः पितॄणां तदहर्निशम्’ - भागः ६. स्क. ।
अहिफेनम्	(न) अहेः फेनं गरकम् इव । (अत्युग्रत्वात्) ‘अफीम्’ इति ख्याते वृक्षनियासभेदे । ‘उक्तं खलफलक्षीरमाफूकमहिफेनकम्’ - भावप्रकाशः ।
अहिबभयम्	(न) अहेः सर्पतुल्यस्वपक्षात् भयम् । राज्ञां स्वपक्षोद्भवं भयम् । ‘महीभुजामहिभयं स्वपक्षप्रभवं भयम्’ अमर. (२. अहेः सर्पात् भयम् । सर्पात् जायमानं भयम् । 
अहर्मुखम्	(न) अह्नः मुखम् । प्रभातम् प्रत्यूषः । ‘प्रत्यूषोऽहर्मुखं कल्यमुषः प्रत्युषसी अपि, प्रभातम् च’ अमर. । 
अश्रु	(न) अह्नुते नेत्रं व्याप्नोति - अशू (व्याप्तौ सङ्घाते च) + रुन् अश्वादयश्च (उ. ५.२९) नेत्राम्बु ६. नेत्रात् जातं जलम् । ‘रघुर्भृशां वक्षसि तेन ताडितः पपात भूमौ सह सैनिकाश्रुभिः’ - रघु० ३.६१ । ‘अस्रु नेत्राम्बु रोदनं चास्रमश्रु च’ - अमरः ।
अहिक्षेत्रम्	(न) अह्ह् क्षेत्रम् इव । दिग्विजयावसरे कर्णेन गतः प्राग्देशवर्ती देशाविशेषः । ‘आवशीशंश्च योधांश्च अहिक्षेत्रं च योधयन् । पूर्वा दिधं विनिर्जित्य वत्सभीमिं तथागमत्’ भार.वन. २५३ अ ।
अर्पणम्	(न) ऋ(गतौ)+णिच्+पुक्+ल्युट् । ‘ल्युट् च’ ३.३.११५। १.स्थापनम् । २.निवेशनम्,न्यासः। ‘कैलासगौरं वृषमारुरुक्षोः पादार्पणानुग्रहपूतपृष्ठम्’ रघुः२.३५। ३.स्वत्वत्यागः,परित्यागः। ‘अर्पणं स्वस्य वाक्यार्थे’ सा०द०२.७। ४. प्रतिदानम् । ‘प्रतिदानं तदर्पणम्’ अमरः। ५.छेदनम् । ‘तीक्ष्णतुण्डार्पणैर्ग्रीवां नखैः सर्वां व्यदारयत्’ रामा०। ६.अर्प्यते अत्र । ल्युट्(अधि०) । ‘करणाधिकरणयोश्च’ ३.३.११७। अग्निदेशकालादिः। ७.अर्प्यते अनेन । करणे ल्युट् । ‘करणाधि०’ । मन्त्रजुह्वादिः। ८.अर्प्यते । कर्मणि ल्युट् । ‘कृत्यल्युटो बहुलम्’ ३.३.११३। हविरादिः। ९.अर्प्यते अस्मै । सम्प्रदाने ल्युट् । ‘कृत्यल्युटो बहुलम्’ । ९.देवतादिः।   
अरित्रम्	(न) ऋच्छति अनेन। ऋ(गतौ)+इत्रः। ‘अर्तिलू्घू० इत्रः’ ३.२.१८४। १.नौकापृष्ठस्थचालनकाष्ठम्,केनिपातकः,कर्णः(हाली) । ‘अरित्रं केनिपातकः’ अमरः। ‘लोलैररित्रैश्चरणैरिवाभितः’ माघः१२.७१। २.नौकास्थूपः*। (वि) अरिभ्यः त्रायते । अरि+त्रैङ्(पालने)+कः। ‘आतो० कः’ ३.२.३। ३.शत्रुभ्यः रक्षकः।
अर्तनम्	(न) ऋतु(सौत्रधातुः)+ल्युट् । ‘ल्युट्च’ ३.३.११५। १.निन्दा । २.जुगुप्सा,घृणा । ‘अर्तनं च० घृणार्थके’ अमरः।
अर्थकृत्यम्*	(न) कार्यसम्पादनम् । ‘मन्दायन्ते न खलु सुहृदामभ्युपेतार्थकृत्याः’ मेघः३७। 
अहिपूतनम्	(न) क्षुद्ररोगविशेषः । ‘शकृन्मूत्रसमायुक्ते ….तं विद्यादहिपूततम्’ सुश्रुतः । ‘धात्र्याः स्तन्यं शोषयित्वा बाले स्यादहिपूतना’ सुश्रुतः । 
अश्वललितम्	(न) त्रयोविंशत्यक्षरपादयुक्तः वर्णवृत्तभेदः । ‘यदि ह नजौ भजौ भजभलगास्तदाश्वललितं हरार्कयतिमत्’ (वृ.र) । 
अष्टाङ्गमैथुनम्	(न) दक्षोक्तं स्त्रीस्मरणाद्यष्टकम् । ‘स्मरणं कीर्तनं केलिः प्रेक्षणं गुह्यभाषणम् । सङ्कल्पोऽध्यवसायश्च क्रियानिष्पत्तिरेव च । एतन्मैथुनमष्टाङ्गं प्रवदन्ति मनीषिणः’ - दक्षः ।
अयथातथ्यम्*	(न) न यथातथ्यम् । १.अनुपयुक्तता । २.असङ्गतता ।
अयाथातथ्यम्	(न) न याथातथ्यम् । मिथ्यात्वम् ।
अयानम्	(न) न यानं चलनं यस्य । १. स्वभावः। २.न यानम् । गमनाभावः। (वि) ३.सञ्चारशून्यः। ४.वाहनरहितः।
अलातः	(न) न लातम् अस्य । ला(आदाने)+क्तः(भावे) । ‘नपुं० क्तः’ ३.३.११४। उल्मुकम्,अङ्गारः,अर्धदग्धकाष्ठः। ‘अलातमुल्मुकम्’ अमरः। ‘निर्वाणालातलाघवम्’ कुमा०२.२३। 
अलातः	(न) न लातम् अस्य । ला(आदाने)+क्तः(भावे) । ‘नपुं० क्तः’ ३.३.११४। उल्मुकम्,अङ्गारः,अर्धदग्धकाष्ठः। ‘अलातमुल्मुकम्’ अमरः। ‘निर्वाणालातलाघवम्’ कुमा०२.२३। 
अलोकनम्	(न) न लोकनं दर्शनम् । अदर्शनम्,अनवलोकनम् ।
अवर्तनम्	(न) न वर्तनम् १. असत्ता, अभावः २. उपजीविकाहीनता ३. (वि) न वर्तनं यस्य । उपजीविकारहितः । 
अवस्तु	(न) न वस्तु । कुत्सितार्थे । १. असद्वस्तु, अपकृष्टपदार्थः "अवस्तुनिर्बन्धपरे कथं नु ते" (कुमा ५.६६) । २. अवास्तविकता "वस्तुन्यवस्त्वारोपोऽध्यारोपः" (वे.सा) । 
अवाच्यम्	(न) न वाच्यम् । १. दुष्टवचनम् अवाच्यं वदतो जिह्वा कथं न पतिता तव’ - रामायणम् । (वि) २. वचनानर्हः, निन्दनीयः  (वि) ३. अकथनीयम् "अवाच्यो दीक्षितो नाम्ना यवीयानपिया भवेत्" मनुः (२.१२८) । ४. (अवाच्यां भवः (दक्षिणदेशे भवति) अवाच्यः अवाच्+यत् (द्युप्रागयाक् उदक् प्रतीयो यत् ४.२.१०१) दक्षिणदेशे भवः) । ५. अवचि भवः अवर काले जातः । ७. अभिधावृत्त्या बोधयितुम् अशक्यः । "अवाच्यत्वादिकं तस्य वक्ष्ये व्यञ्जनरॊपणे (सा.द) । ८. कथनीय भिन्नः जनः ।
अवामम्	(न) न वामम् । १. दक्षिणम् । "अवामे वामार्धे" नैषधम् । वामः प्रतिकूलः सुन्दरो वा, तद्विरोधे (न.त) अवामः (वि) २. अनुकूलः ३. असुन्दरः । 
अवितथम्	(न) न वितथम् (अनृतम्) (विरोधे न.त) । १. सत्यम् ‘तदवितथमवादीर्यन्मम त्वं प्रियेति प्रियजनपरिभुक्तं यद्दुकूलं दधानः’ (माघः ११.३३) । (वि) न वितथं यत्र । तथेति तस्यावितथं प्रतीतः प्रत्यग्रहीत् सङ्गरमग्रजन्मा’ - रघुः ५.२६ । २. सार्थकम् । ३. यथार्थम् । ‘अवितथा वितथाः सखि मा गिरः’ (माघः ६.१८) । ४. (क्रि.वि) यथार्थतया । ‘य आवृणोत्यवितथं ब्रह्मणा श्रवणावुभौ । स माता स पिता ज्ञेयस्तं न द्रुह्येत् कदाचन ॥ (मनुः २.१४४) । 
अविदूरम्	(न) न विदूरम् । १. अनतिदूरम्, सामीप्यम् । 
अविधानम्	(न) न विधानम् । १. अनियमः, नियमातिक्रमणम्, अक्रमवर्तनम् । ‘अविधानेन यत् कुर्यात् तत्सर्वं विफलं भवेत्’ (वि) नास्ति विधानं यस्य । २. नियमरहितः । क्रमशून्यः । 
अविमुक्तम्	(न) न विमुक्तम् । १. काशीक्षेत्रम् । ‘न विमुक्तं शिवाभ्यां यदविमुक्तं ततो विदुः’ (काशीखण्डम्) । २. मूर्धचिबुकान्तरालस्थानम् । ‘य एषोऽनन्तोऽव्यक्त आत्मा सोऽविमुक्ते प्रतिष्ठितः’ (जाबा.उ.) । ३. (वि) अत्यक्तम् ।
अविलम्बितम्	(न) न विलम्बितम् । १. विलम्बाभावः । ‘सत्वरं चपलं तूर्णमविलम्बितमाशु च’ (अमरः) । (वि) २. विलम्बशून्यः, त्वरायुक्तः । ३. उच्चण्डः, प्रचण्डः । ‘उच्चण्डमविलम्बितम्’ (अमरः) । 
अविस्पष्टम्	(न) न विस्पष्टम् (न.त) । १. अस्पष्टं वचनम् । ‘अथ म्लिष्टम्विस्पष्टम्’ (अमरः) ‘नाविस्पष्टमधीयीत न शूद्रजनसन्निधौ’ - मनुः ४.९९ ।
अविस्मरणम्	(न) न विस्मरणम् (अभावे न.त) । विस्मरणाभावः, स्मरणम् । 
अवैधव्यम्	(न) न वैधव्यम् । (अभावे न.त) । विधवायाः भावः वैधव्यम् । १. सपतिकत्वम्, सौमाङ्गल्यम् । ‘अवैधव्यं भवेत्तस्याः सप्तजन्मसु निश्चितम्’ । (पुरा.) ।
अवैमत्यम्	(न) न वैमत्यम् (विरूद्धमतता) (अभवे न.त) । १. मतद्वैधाभावः, ऐकमत्यम् । (वि) न वैमत्यं यत्र । २. भिन्नाभिमतरहितः । अवेक्ष्य नूनं चतुरः पुमर्थाननन्यलभ्यानलभन्तपौराः’ - याद० १३.६५ ।
अवैयात्यम्	(न) न वैयात्यम् (धार्ष्ट्यं, निर्लज्जता) वियातस्य (धृष्टस्य) भावः वैयात्यम्) । अधार्ष्ट्यम्, अधैर्यम् २. सलज्जता । (वि) ३. अधृष्टः ४. सलज्जः । 
अवैराग्यम्	(न) न वैराग्यम् (विषयवितृष्णता) अभावे न.त) । १. विषयाभिलाषः, वैराग्यशून्यता । २. साङ्ख्योक्तः अष्टविधप्रकृतिधर्मभेदः - ‘धर्माधर्मज्ञानाज्ञानवैरग्यावैरग्यैश्वर्यानैश्वयाणि’ । 
अव्यवधानम्	(न) न व्यवधानम् (अभावे न.त) । १. सामीप्यम्, अन्तरराहित्यम् । व्यवधानं द्विविधम् - १. कालकृतम् २. देशकृतम् । १. पूर्वोत्तरक्षणादौ कालिकम् २. द्रव्यान्तरेण अनावरणे दैशिकम् । (वि) २. अन्तररहितः, निकटः । ३. असावधानः । 
अव्यसनम्	(न) न व्यसनम् (अभावे न.त) । १. सदाचारः २. अदोषः ३. शुभम् (वि) ४. निर्दोषः । अपापः ५. सदाचारी ६. दुःखहीनः ७. निरासक्तः ८. मनूक्ताष्टादशव्यसनशून्यः । द्र व्यसनम् । 
अव्याकृतम्	(न) न व्याकृतम् । १. अप्रकटीभूतं बीजरूपं जगत्कारणम् अज्ञानम् (वेदान्ते) । २. प्रधानं, मूलप्रकृतिः (साङ्ख्यादिमते) । ‘तद्धेद तर्ह्यव्याकृतमासीत्’ (श्रुतिः) । ‘सदेव’ सौम्येदमग्र आसीत्’ (छा.उ.भा) ‘इदं नामरूपाभ्यामव्याकृतम्’ । ३. नामरूपाभ्याम् अनभिव्यक्ता प्रकृतिः (विशिष्टा द्वैतमते) । अव्याकृताद् व्याकृतवानसि त्वं नामानि रूपाणि च यानि पूर्वम्’ (हय०) ।  
अव्यावर्तनम्	(न) न व्यावर्तनम् । १. इतरस्मात् अनिवारणम् २. इतरस्मात् अपृथक् करणम् । (वि) न व्यावर्तनं यस्य (न.ब) । ३. इतरस्माद् अनिवारितः ४. इतरस्मात् अपृथग्भूतः । 
अव्याहतम्	(न) न व्याहतम् (मिथ्यार्थकम्) । १. सत्यं वाक्यम् । (वि) न विशेषेण आहतः (प्रतिरुद्धः) । २. अप्रतिरुद्धः । ‘अव्याहतैः स्वैरगतैस्स तस्याः सम्राट् समाराधनतत्परोऽभूत्’ । (रघुः २.५) । ३. व्याघातशून्यः । ‘यस्य त्रिकालममलं ज्ञानमव्याहतं सदा । वेत्ति विद्यामविद्यां च स वाच्यो भगवानिति’ ॥ (शब्दमाला) ४. अकुण्ठितः । ‘वेद शास्त्रार्थ विज्ञाने येषामव्याहता मतिः । (मार्क.पु.) ।  
अशास्त्रम् 	(न) न शास्त्रम् । १. धर्मशास्त्रस्य अननुकूलम् । वेदादिशास्त्रविरोधि । (वि) २. शास्त्रपालनविहीनः ।
अशिवम्	(न) न शिवम् । १. अमङ्गलम् । ‘अदभ्रदर्भामधिशय्य स स्थलीं जहासि निद्रामशिवैः शिवारुतैः’ - किरा. १.३८ । २. नास्ति शिवं यस्मात् । उग्रम्, भयङ्करम् । (स्त्री) राक्षसी ।
अशुभम्	(न) न शुभम् । १. अमङ्गलम् । ‘यः सर्वत्रानभिस्नेहः तत्तत्प्राप्य शुभाशुभम्’ - गीता २.५७ । २. विपत् ३. दुर्दैवम् ४. (वि) अमङ्गलकरः ५. अपवित्रः । ‘अशुभं खञ्जनं दृष्ट्वा….’ - तिथ्यादितत्त्वम् ।
अशोधनम्	(न) न शोधनम् । (शोधनं च जलादिना मलादेः अपनयनम् , ऋणादेः प्रत्यर्पणं च) १. शुद्धिराहित्यम् २. ऋणस्य अप्रत्यर्पणम् ।
अशौचम्	(न) न शौचम् । १. अशुचिः अपावित्र्यम् । २. जननमारणादिजन्या अशुचिः । ‘जनने मरणे चैव त्र्यहा त्र्यहाशौचस्य शौचस्य भागिनः’ - स्मृतिः ।
असमवायिकारणम्	(न) न समवायिकारणम् । गुणक्रियारूपं कारणम् । उदा - ‘तन्तुरूपं पटगतरूपस्य असमवायिकारणम्’ (अत्र कार्यं पटरूपम् । तस्य कारणं पटः । पटः तन्तुरूपश्च समवायिकारणेन तन्तौ विद्यते इत्यतः तन्तुरूपं पटरूपस्य असमवायिकारणम् ।
असमवायिकारणम्	(न) न समवायिकारणम् । गुणक्रियारूपं कारणम् । उदा - ‘तन्तुरूपं पटगतरूपस्य असमवायिकारणम्’ (अत्र कार्यं पटरूपम् । तस्य कारणं पटः । पटः तन्तुरूपश्च समवायिकारणेन तन्तौ विद्यते इत्यतः तन्तुरूपं पटरूपस्य असमवायिकारणम् ।
असूर्क्षणम्	(न) न सूर्क्ष (आदरे) + ल्युट् । ‘ल्युट् च’ (३.३.११५) । १. अनादरः, अवहेलनम् । ‘अवहेलनमसूर्क्षणम्’ - अमरः । 
अस्तेयम्	(न) न स्तेयम् । १. स्तेयाभावः । ‘परावित्तापहरणाभावः’ । ‘लोभस्य पुरतः केऽमी सत्यास्तेयापरिग्रहाः प्रबोधच० । २. यमभेदः ।   ‘अहिंसास्तेयब्रह्मर्चपरिग्रहा यमाः’ - पात.सू. । 
अस्त्यानम्	(न) न स्त्यानम् । १. भर्त्सनं, निन्दा । २. असंहतः । 
अस्थैर्यम्	(न) न स्थैर्यम् । १.अस्थिरता,चाञ्चल्यम्,स्थैर्याभावः। ‘अस्थैर्येण विभूतयोऽप्युपहता ग्रस्तं न किं तेन वा’ वैराग्यश०२९। (वि) न स्थैर्यं यस्य । २.स्थैर्यविहीनः। 
अस्थैर्यम्	(न) न स्थैर्यम् । स्थैर्याभावः, अस्थिरता, चाञ्चल्यम् । ‘अस्थैर्येण विभूतयोऽप्युपहता ग्रस्तं न किं तेन वा ?’ वैराग्य. २९ । २. (वि) न स्थैर्यं यस्य सः । स्थैर्यविहीनः । 
अस्वर्ग्यम्*	(न) न स्वर्गाय हितम् । स्वर्गस्य असाधनम्,स्वर्गविरोधि । ‘अस्वर्ग्यं लोकविद्विष्टं धर्म्यमप्याचरेन्न तु’ याज्ञ०१.१५६। 
अस्वर्ग्यम्	(न) न स्वर्ग्यम्=स्वर्गाय हितम् । यत् स्वर्गस्य साधनं न तत् । ‘अस्वर्ग्यं लोकविद्विष्टं धर्म्यमप्याचरेन्न तु’ याज्ञ. १.१५६ । 
अस्वाच्छन्द्यम्	(न) न स्वाच्छन्द्यम् । १.अस्वतन्त्रता,पराधीनता । (वि) न स्वाच्छन्द्यं यस्य । २.अस्वतन्त्रः,पराधीनः। 
अस्वाच्छन्द्यम्	(न) न स्वाच्छन्द्यम् । अस्वतन्त्रता, पराधीनता (वि) २. न विद्यते स्वाच्छन्द्यं यस्य । अस्वतन्त्रः, पराधीनः । 
अस्वातन्त्र्यम्	(न) न स्वातन्त्र्यम् । १. पराधीनता (वि) २. न विद्यते स्वातन्त्र्यं यस्य । अस्वतन्त्रः, पराधीनः । 
अस्वातन्त्र्यम्	(न) न स्वातन्त्र्यम् । १.पराधीनता । (वि) न स्वातन्त्र्यं यस्य । २.अस्वतन्त्रः,पराधीनः। 
अस्वाम्यम्	(न) न स्वाम्यम् । १.स्वाम्याभावः। ‘अस्वाम्यं हि भवेदेषां निर्दोषे पितरि स्थिते’ देवलः। (वि) न स्वाम्यं यस्य । २.अस्वामी,स्वाम्यरहितः।
अस्वाम्यम्	(न) न स्वाम्यम् । स्वाम्याभावः । ‘अस्वाम्यं हि भवेदेषां निर्दोषे पितरि स्थिते’ - देवलः (दायतत्त्वे) । 
अस्वास्थ्यम्	(न) न स्वास्थ्यम् । १.चित्तस्वास्थ्याभावः। २.स्वास्थ्याभावः,अरोगताभावः। ‘विगृह्य चक्रे नमुचिद्विषा बली य इत्थमस्वास्थ्यमहर्दिवं दिवः’ माघः१.५१। (वि) नास्ति स्वास्थ्यं यस्य । ३.चित्तस्वास्थ्यरहितः। ४.स्वास्थ्यहीनः,आरोग्यहीनः,रोगबाधायुक्तः। 
अस्वास्थ्यम्	(न) न स्वास्थ्यम् । स्वास्थ्याभवः, अरोगताभावः । ‘विगृह्य चक्रे नमुचिद्विषा बली य इत्थमस्वास्थ्यमहर्दिवं दिवः’ माघ. १.५१ । २. नास्ति स्वास्थ्यं यस्य । स्वास्थ्यहीनः, आरोग्यहीनः, रोगबाधायुक्तः । 
अहैतुकम्	(न) न हैतुकम् । [हेतुतः आगतम्, हैतुकम् - हेतु+ठन्] हेतुतः अप्राप्तम्, उपपतिशून्यम् । ‘यत्तु कृत्स्नवदेकस्मिन् कार्ये सक्तमहैतुकम्’ गीता । 
अरज्जु	(न) नास्ति रज्जुः बन्धनं यत्र । कारागृहम् । 
अविश्रामम्	(न) नास्ति विश्रामः यत्र । १. विश्रान्तिराहित्यम् ‘अविश्रामं वहेद् भारं शीतोष्णं च न विन्दति । ससन्तोषस्तथा नित्यं त्रीणि शिक्षेत गर्दभात् ॥ (चाणक्यः) 
अव्यङ्ग्यम्	(न) नास्ति व्यङ्ग्यः (व्यङ्ग्यालङ्कारः) यत्र । १. व्यङ्ग्यालङ्काररहितं काव्यम्’ । ‘अव्यङ्ग्यं त्ववरं स्मृतम्’ (काव्य.प्र) । 
अवद्यः	(न) नोद्यते नोच्यते - वद (व्यक्तयां) वाचि + यत् । "अवद्यपण्यवर्या गर्ह्यपणितव्यानिरोधेषु" (३.१.१०१) निपा० । १. दोषः । "इति शिरसि स वामं पादमाधाय राज्ञामुदवहदनवद्यां तामवद्यादपेतः" - रघु० ७.७० । २. निन्दा, दूषणम् - "न चापि काव्यं नवमित्यवद्यम्" - माल० १.२ । ३. पापम् ४. लज्जा (वि) ५. नीचः, तुच्छः । ६. निन्दार्हः, निन्दायोग्यः कुपूयकुत्सितावद्यखेटगर्ह्याणकाः समाः’ - अमरः 
अर्धपुलायितम्	(न) पुलाख्यया अयितं गतिः। पुलायितम् । अय(गतौ)+क्तः(भावे) । ‘नपुं० क्तः’ ३.३.११४। अश्वगतिभेदः। ‘शतार्धार्धक्रमादूनैर्मण्डलायितवल्गितैः। उन्मुखस्याश्वमुख्यस्य गतिरर्धपुलायितम्’ ।
अरुणकमलम्	(न) रक्तोत्पलम् ।
अयोमलम्	(न) लोहश्यामिका ।
अविरतम्	(न) विरतं=विरामः । न विरतम् (अभावे न.त) । १. अविरामः, निरवकाशः (वि) २. अविश्रान्तम् अनवरतम्, सततम् ‘सन्तताविरतानिशम्’ (अमरः) । ‘मन्दोऽप्यविरतोद्योगः सदैव विजयी भवेत्’ (क्रि,वि) ३. निरन्तरतया, नैरन्तर्येण ‘अविरतोज्झितवारिविपाण्डुभिर्विरहितैरचिरद्युतितेजसा’ (किरा. ५.६) ।
अरिचिन्तनम्	(न) शत्रुराष्ट्रविषयकम् आलोचनम्,आवापः। ‘तन्त्रं स्वराष्ट्रचिन्ता स्यादावापः त्वरिचिन्तनम्’ वैज०। 
अर्थोपार्जनम्	(न)* अर्थस्य उपार्जनम् । धनप्राप्तिः। 
अर्थगौरवम्	(न)अर्थस्य गौरवम् । अर्थस्य भूयस्त्वम्,अर्थगाम्भीर्यम् । ‘स्फुटता न पदैरपाकृता न च न स्वीकृतमर्थगौरवम्’ किरा०२.२७। 
अम्लपूरम्	(न.) अम्लं पूरयति ‘अम्ल + पूर (पूरणे) + णिच् + अच् । ‘नन्दिग्रहिपचादिभ्यो ल्युणिन्यचः’ (३.१.१३४) । १. तिन्त्रिणी ।
अम्लपञ्चकम्	(न.) अम्लानां पञ्चकम् । १. आम्लरसयुक्तपञ्चप्रकारकफलम् । “जम्बीरं नागरङ्गं च तथाम्लं वेतसं पुनः । निन्तिडीकं बीजपूरम् अम्लपञ्चफलं स्मृतम्॥” रा.नि. ।
अम्लपित्तम्	(न.) अम्लाय पित्तम् । १. रोगभेदः । अत्र भुक्तं सर्वं वस्तु पित्तदोषेण आम्लतां प्राप्नोति ।
अयनम्	(न.) अय (गतौ) + ल्युट् । ‘ल्युट् च’ (३.३.११५) । १. गमनम्, सञ्चारः । २. सूर्यस्य उत्तरदक्षिणदिग्गमनम् । तत्र माघादिषण्मासाः उत्तरायणम् । श्रावणादिषण्मासाः दक्षिणायनम् । ‘अनये द्वे गतिरूढग्दक्षिणार्कस्य’ (अमरः) । ३. आश्रयस्थानम्, प्राप्यस्थानम् । १. ‘आपो नारा इति प्रोक्ता आपो वै नरसूनवः । ता यदस्यायनं पूर्वं तेन नारायणः स्मृतः॥’ मनु० -१.१० । ४. सेनाव्यूहस्य प्रवेशमार्गः अयनेषु च सर्वेषु यथाभागमवस्थिताः । भीष्ममेवाभिरक्षन्तु भवन्तः सर्व एव हि॥’ गीता. १.११ । ५. मार्गः । ‘अगस्त्यचिन्हादयनात्’ - रघु. १६.४४. । ६. मोक्षः, मुक्तिः । ‘तमेव विदित्वाऽतिमृत्युमेति नान्यः पन्था अयनाय विद्यते’ - श्रुतिः ।  
अयःशूलम्	(न.) अय एव शूलम् उपतापकम् । १. लोहकृतः आयुधविशेषः । २. तीव्रः उपतापः ।
अयःपानम्	(न.) अयः द्रवीभूतं तप्तलौहं पीयते अत्र । १. नरकभेदः ।
अयथातथ्यम्	(न.) न यथातथ्यम् । १. अनुपयुक्तता । २. असङ्गतता ।
अष्टादशपुराणानि	(न.ब.व) अष्टादश च पुराणानि च । व्यासप्रणीतानि ब्राह्माद्यष्टादशपुराणानि । लिङ्गमेकादशं तथा । वाराहं द्वादशं प्रोक्तं स्कान्दं च । न त्रयोदशम् । चतुर्दशं वामनं च कौर्मं पञ्चदशं तथा ॥ मात्स्यं च गारुडं चैव ब्रह्माण्डमम्ष्टादष्टादशं तथा ॥’ हेमाद्बिः । ब्राह्मं पाम्दं वैष्णवं च शैवं भगवतं तथान्यन्नारदीयं च मार्कण्डेयं च सप्तमम् ॥ अग्नेयमष्टमं प्रोक्तं भविष्यं नवमं तथा । दशमं ब्रह्मवैवर्तं ।
अष्टादशधान्यानि	(न.ब.व) अष्टादशविधानि धान्यानि । यवगोधूमादीनि अष्टादशविधधान्यानि । "यवगोधूमधान्यानि तिलाः कुङ्गुकुलत्थकाः । माषा मुद्गा मसूराश्च निष्पावाः श्यामसर्षपाः ॥ गवेधुकाश्च नीवाराः आढक्योऽथ सतीनकाः । चणकाश्चीनकाश्चैव धान्यान्यष्टादशैव तु - हेमाद्रि. दा.ख. । 
अष्टद्रव्याणि	(न.ब.व) अष्टौ च तानि द्रव्याणि च । संज्ञात्वात् न द्विगुः । "अश्वत्थोदुम्बप्लण्लक्षन्यग्रोधसमिधस्तिलाः । सिद्धार्थपायसाज्यानि द्रव्याण्यष्टौ विदुर्बुधाः" ॥ 
अष्टादशविवादपदानि	(न.ब.व) मनुस्मृत्युक्तानि ऋणादानादीनि अष्टादश विवादस्थानानि (मनुः २.४, ५.६, ७) । 
अष्टादशोपपुराणानि	(न.ब.व) सनत्कुमार-नारसिंह-मानवादीनि उपपुराणानि । 
अयः	(नपुं) (अयस्) अय (गतौ) + असुन् । ‘सर्वधातुभ्योऽसुन्’ (उ० ४.१८८) । लौहम्, लोहः । ‘अभितप्रमयोऽपि मार्दवं भजतेकैव कथा शरीरिषु’ - रघुः ८.४३ ।
अवशिष्टः	(नपुं) अव + शिष (असर्वोपयोगे) + क्तः । "नपुंसके भावे क्तः" (३.३.११४) । १. शेषः, अधिकः २. अव + शिष + ‘क्तः’ । "गत्यर्थाकर्मक..." (३.४.७२) । शिष्टः । "आरण्यकोपात्तफलप्रसूतिः स्तम्बेन नीवार इवावशिष्टः" रघुः -५.१५ । 
अवचूलकम्	(नपुं) अवनता चूला यस्य । डस्य लत्वम् । संज्ञायां कन् । १. चामरः । "चामरं रोमगुत्सं च केशरं चावचूलकम्" - त्रिकाण्ड० । २. मयूरस्य बर्हॆण कृतं व्यजनम् ।
असेवनम्	(नपुं) न सेवनम् । १. सेवाभावः । २. आलस्यम् । ३. (वि) न सेवनं यस्य । सेवाहीनः । 
अश्मन्तः	(नपुं)) अश्मनः अपि अन्तः अत्र । (शकन्ध्वादित्वात् पररूपम्) । १. चुल्ली २. क्षेत्रम् ३. मरणम् ४. (वि) अशुभम् ५. अवधिरहितः निरवधिः । ‘अश्मन्तमशुभे चुल्ल्यां मरणेऽनवधावपि । क्षेत्रेऽपि’ - मेदिनी । ‘अश्मन्तमुद्धानमधिश्रयणी चुल्लिन्तिकारन्तिका’ - अमरः । (पुं) मरुद्भेदः (देवः) । ‘मरूत्वतो मरुत्वन्तो देवानजनयत् सुतान्’ । ‘अश्मन्तं चित्ररश्मिं च तथा निष्क्य्षितं नृपम्’ ॥हरिवं.॥
अम्बुरुट्	(नपुं०) (अम्बुरूह्) अम्बुनि रोहति । अम्बु + रुह् (बीजजन्मनि प्रादुर्भावे च) + क्विप् । ‘क्विप् च’ (३.२.७६) । कमलम्, ’विसृत्वरैरम्बुरुहां रजोभिर्यमस्वसुश्चित्र इवोदभारः’ - माघ० ३.१२ ।
अम्भः	(नपुं०) (अम्भस्) अम्भते शब्दयति । अभि (शब्दे) + असुन् । ‘सर्वधातुभ्योऽसुन्’ (उण०४.१९०) । जलम् ।  ’अम्भोर्णस्तोयपानीयनीरक्षीराम्बुशंवरम्’ - (अमर०) । ’अम्भोभिरुल्लङ्घिततुङ्गरोधसः प्रतीपनाम्नीः कुरुते स्म निम्नगाः’ -(माघ०१२.५७) । २. देवता ३. असुरः ४. मनुष्यः ५. लग्नात् चतुर्थं स्थानम् ६. पितृलोकः ७. (द्वि.ब.) द्यावापृथिव्यौ ।
अम्बूकृतम्	(नपुं०) अनम्बु अम्बु (तद्युक्तं) कृतम्, अम्बु + च्वि + डुकृञ् (करणे) + क्तः । ‘निष्ठा’ (३.२.१०२) । श्लेष्मकणनिर्गमसहितवाक्यम् । ‘अम्बूकृतं सनिष्ठीवम्’ -अमरः । ’अनुरसितगुरूणि स्त्यानमम्बूकृतानि’ - उत्तर० २.२१ ।
अम्बुसरणम्	(नपुं०) अम्बुनः सरणम् । जलप्रवाहः ।
अम्बुरुहम्	(नपुं०) अम्बुनि रोहति । अम्बु + रुह (बीजजन्मनि प्रादुर्भावे च) + कः । ‘इगुपधज्ञाप्रीकिरः कः’ (३.२.१३५) । कमलम् । ‘दक्ष्यथाम्बुरुहं दिव्यं गोशृङ्गं नाम् पर्वतम्’ । २. (स्त्री) अम्बुरुहा । स्थलकमलम् - रामा० ।
अम्बुप्रसादनम्	(नपुं०) अम्बूनि प्रसादयति स्वच्छतां नयति, अम्बु + प्र + सद (षदलृ - विशरणगत्यवसादनेषु) + णिच् + ल्युः । ‘नन्दिग्रहिपचादिभ्यो ल्युणिन्यचः’ (३.१.१३४) । कतकवृक्षः, कतकबीजम् ।
अम्भोरुहम्	(नपुं०) अम्भसि रोहति, अम्भस् + रुह (बीजजन्मनि प्रादुर्भावे च) + क्विप् ’क्विप् च’ (३.२.७६) । १. कमलम् । ‘बिसप्रसूनराजीवपुष्कराम्भोरुहाणि च’ -अमरः । ’हेमाम्भोरुहसस्यानां तद्वाण्यो धाम साम्प्रतम्’ - कुमा० २/४४ । २. बकपक्षी ।
अम्भोजषण्डम्	(नपुं०) अम्भोजानां षण्डम्, कमलसमूहः, ’कुमुदवनमपश्रि श्रीमदम्भोजषण्डम्’ -(शिशु० १.६४) ।
अवहननम्	(नपुअं) अव + हन् (हिंसागत्योः) + ल्युट् । "ल्युट् च" (३.३.११५) । १. अल्पावघातेन वितुषीकरणसम्पादनव्यापारः "अवहननायोलूखलम्" (म.भार.) अवहन्यते अनेन शोणितम् । अव + हन (हिंसागत्योः) + ल्युट् । "करणाधिकरणयोश्च" (३.३.११७) । २. धान्यावघातः । ३. देहस्थः रक्तवहस्थानभेदः, श्वासकोशः, फुप्फुसः "अवहननं फुप्फुसः" मिता ।  
अरुन्धतीदर्शनन्यायः	(पु)  अरु  
अलिलः	(पु)  ॠ+इलच्,रस्य लः। गगनचारी पक्षिभेदः -वेदा०। ‘अलिलः पक्षिणः पुत्रो गगनाद्याति भूतलम्’ वेदा०वा०। 
अलिलः	(पु)  ॠ+इलच्,रस्य लः। गगनचारी पक्षिभेदः -वेदा०। ‘अलिलः पक्षिणः पुत्रो गगनाद्याति भूतलम्’ वेदा०वा०। 
अरण्यश्वा	(पु) (अरण्यश्वन्) । अरण्ये श्वा इव हिंस्रः। वृकः। ‘ईहामृगो वृकः। अरण्यश्वा’ हैमः।
अरुः	(पु) (अरुस्) । ऋच्छति इयर्ति गच्छति प्राप्नोति वा । ऋ(गतौ)+उसिः। ‘अर्तिपॄवपि०’ उ०२.११७। १.सूर्यः। २.अर्कवृक्षः। ३.रक्तखदिरवृक्षः। (पुंन) ४.वृणम्,क्षतम् । ‘वृणोऽस्त्रियामीर्ममरुः’ अमरः। (न) मर्म,सन्धिस्थानम् ।
अर्चिष्मान्	(पु) (अर्चिष्मत्) । अर्चिः अस्य अस्ति । अर्चिस्+मतुप् । ‘तदस्यास्ति०मतुप्’ ५.२.९४। १.विष्णुः। ‘अर्चिष्मानर्चितः कुम्भः’ वि०स०। २.सूर्यः। ३.कृष्णवर्त्मा,अग्निः। ‘कृष्णवर्त्माऽर्चिष्मच्छमीगर्भतमोघ्नशुक्राः’ हैमः।(वि) ४.प्रकाशमानः,दीप्तः। ५.देवर्षिभेदः। ‘’ हरिवं०।
अर्चिः	(पु) (अर्चिस्) । अर्च(पूजायाम्)+इसिः। ‘अर्चिशुचि० इसिः’ उ०२.१०८। १.किरणः,मयूखः। २.अग्निः। (न) ३.ज्वाला,अग्निशिखा । ‘अर्चिर्मयूखशिखयोः’ मेदिनी । ‘वह्ने मुञ्च धूमानुबन्धं प्रकटयसि किमुच्चैरर्चिषां चक्रवालम्’ रत्ना०।४.दीप्तिः,कान्तिः। ‘प्रशमादर्चिषामेतदनुद्गीर्णसुरायुधम्’ कुमा०२.२०।
अर्धसीरी	(पु) (अर्धसीरिन्) । अर्धं सीरस्य । अर्धसीरः अस्य अस्ति । अर्धसीर+इनिः। ‘अतइनिठनौ’ ५.२.११५। ‘शूद्रेषु दासगोपालकुलमित्रार्धसीरिणः’ याज्ञ०।
अयाचितः	(पु) १. उपवर्षमुनिः। ‘उपवर्षो हलभृतिः कृतकोटिरयाचितः’ त्रिका०। (वि) न याचितं यत्र । २.अप्रार्थितः।  (न) न याचितम् । ३.अप्रार्थितप्राप्ता भिक्षा,अमृताख्यवृत्तिः। ‘ऋतमुच्छशिलं ज्ञेयममृतं स्यादयाचितम्’ मनुः४.५। 
अर्कपादपः	(पु) १.अर्कवृक्षः। २.अर्कः अर्कवृक्षः इव तीक्ष्णः पादपः। निम्बवृक्षः। ‘निम्बोऽर्कपादपः’ त्रिका०।
अरण्यः	(पु) १.कट्फलवृक्षः। २.रैवतस्य मनोः पुत्त्रः। ‘अरण्यश्च प्रकाशश्च निर्मोहः सत्यवान् कृती । रैवतस्य मनोः पुत्त्राः’ हरिवं०। (न) अरण्यम् । अर्यते मृगैः। ऋ(गतौ)+अन्यः। ‘अर्तेर्निच्च’ उ०३.१०२। ३.अटवी,वनम् । ‘अटव्यरण्यं विपिनम्’ अमरः।
अरविन्दः	(पु) १.ताम्रम् । २.सारसपक्षी । (न) अराणि अरसदृशानि दलानि विन्दति लभते । अर+विद्लृ(लाभे)+शः। ३.पद्मम् । ‘सरसीष्वररविन्दाना वीचिविक्षोभशीतलम्’ रघुः१.४३। ४.रक्तकमलम् । ५.नीलोत्पलम् । 
अयोमुखः	(पु) १.बाणः। (वि) २.लोहाग्रः हलादिः। (स्त्री) अयोमुखा,अयोमुखी । अयोमुख+ङीप् । ‘स्वाङ्गाच्च०’ ४.१.५४। ३.लोहवत् कठिनतुण्डा पक्ष्यादिः।
अयुतः	(पु) १.राधिकस्य पुत्त्रः,क्रोधनस्य पिता । (वि) न युतः संयुक्तः। २.असंयुक्तः। ३.दशसहस्रयुक्तः। ‘अयुतं दशसाहस्रम्’ अमरः। (न) अयुतम् । ४.दशसहस्रम् । ‘शतं सहस्रमयुतं नियुतं प्रयुतं मतम् । स्त्री कोटिरर्बुदमिति क्रमाद् दशगुणोत्तरम्’ रत्नकोशः।
अरणीकेतुः	(पु) अग्निमन्थवृक्षः। 
अयश्शङ्कुः*	(पु) अयसः शङ्कुः। लोहकीलम् ‘अयःशङ्कुचितां रक्षः शतघ्नीमथ शत्रवे’ रघुः१२.९.५।
अयस्कान्तः	(पु) अयस्सु कान्तः रमणीयः। १.कान्तिलोहः,चुम्बकः लोहभेदः। ‘शम्भोर्यतध्वमाक्रष्टुमयस्कान्तेन लोहवत्’ कुमा०२.५९। २.अयसां कान्तः इष्टः सन्निधिमात्रेण आकर्षकत्वात् । सन्निधिमात्रेण लोहाकर्षकः। ३.व्रणचिकित्साभेदः। ‘अनुलोममनवनद्धमकर्णमनल्पव्रणमयस्कान्तेन’ सुश्रुतः।
अयानयीयः	(पु) अयानयं स्थलविशेषं नेयः। अक्षोपकरणम्,शारः। ‘अयानयीयः शारः’ सि०कौ०१८१०।
अयुग्मच्छदः	(पु) अयुग्माः छदाः पत्त्राणि यस्य । सप्तपर्णयुक्तः कदलीवृक्षः। ‘नयत्ययुग्मच्छदगन्धिरार्द्रताम्।’ किरा०१.१६।
अयुग्मनेत्रः	(पु) अयुग्मानि नेत्राणि यस्य । १.लक्ष्मीनरसिंहः। २.शिवः। ‘अथेन्द्रियक्षोभमयुग्मनेत्रः’ कुमा०३.६९। ३.सुदर्शनः,विष्णुचक्रम् ।
अयुग्मलोचनः	(पु) अयुग्मानि लोचनानि यस्य । १.परमेश्वरः। २.लक्ष्मीनृसिंहः। ३.सुदर्शनः,विष्णुचक्रम् ।
अयुक्च्छदः	(पु) अयुजः अयुग्माः सप्त छदाः अस्य । सप्तपर्णयुक्तः कदलीवृक्षः । ‘सप्तपर्णस्त्वयुक्च्छदः’ हैमः।
अयोध्याकाण्डः	(पु) अयोध्यानगरवृत्तान्तवर्णनपरः रामायणग्रन्थभागः।  
अयस्थूणः	(पु) अयोनिर्मितः स्थूणः। विसर्गलोपः। १.लोहमयः गृहस्थूणः। २.अयोमयःस्थूणः यस्य । लोहमयगृहस्थूणयुक्तः गृहस्थः। ३.अयसः स्थूणः। लोहमयाक्षः रथादिः। ‘अयस्थूणमुदिता सूर्यस्य’ ऋक् ५.६२.८। ४.ऋषिभेदः।
अयस्कुम्भः	(पु) अयोविकारः कुम्भः। लोहमयः घटः।
अरघट्टः	(पु) अरं शीघ्रं घट्यते चाल्यते असौ । १.घटीयन्त्रम्,कूपात् जलनिःसारणार्थं चक्रम् । २.अगाधकूपः। ‘कोट्टारघट्टहट्टाश्च’ अमरः।
अरण्यशूरणः	(पु) अरण्यजातः शूरणः। वनशूरणः(वन ओल) ।
अरण्यशालिः	(पु) अरण्यभवः शालिः। अरण्यधान्यम्,नीवारः।
अरण्यौकाः	(पु) अरण्यम् ओकः यस्य । १.मुनि,ऋषिः। २.वानप्रस्थः,संसारं परित्यज्य वनवासी । 
अरण्यकदली/अरण्यकन्दली	(पु) अरण्यस्य कदली कन्दली वा । वनकदली,गिरिकदली ।
अरण्यकुसुम्भः	(पु) अरण्यस्य कुसुम्भः। वनकुसुम्भः,कौसुम्भः।
अरण्यचटकः	(पु) अरण्यस्य चटकः। वनचटकः,भूमिशयः। ‘तद्वच्चारण्यचटकं तत्तूष्णं लघुपथ्यदम्’ राजनि०।
अरण्यजीरः	(पु) अरण्यस्य जीरः। वनजीरः(वनजीरा) ।
अरण्यमुद्गः	(पु) अरण्यस्य मुद्गः| मकुष्टकः(वनभुग) । 
अरण्याध्यक्षः	(पु) अरण्यस्य रक्षणार्थं नियुक्तः अधिकारी ।
अरण्यवायसः	(पु) अरण्यस्य वायसः। द्रोणकाकः(दाँड काक) ।
अरण्यवास्तूकः	(पु) अरण्यस्य वास्तूकः। वनवास्तूकः(वनवेतो)
अरण्यधर्मः	(पु) अरण्ये अनुष्ठेयः धर्मः,वानप्रस्थधर्मः। ‘गृहस्थस्तु यदा पश्येद्वलीपलितमात्मनः। अपत्यस्यैव चापत्यं तदारण्यं समाश्रयेत् ॥ अग्निहोत्रं समादाय गृह्यं चाग्निपरिच्छदम् । ग्रामादरण्यं निःसृत्य निवसेन्नियतेन्द्रियः’ मनुः६.२,४।
अरण्यवासः	(पु) अरण्ये वासः। वनवासः।
अरविन्दनाभः	(पु) अरविन्दं नाभौ यस्य । विष्णुः। 
अरविन्दाक्षः	(पु) अरविन्दे इव अक्षिणी यस्य । १.विष्णुः। (वि) २.कमलसदृशलोचनः। (स्त्री) अरविन्दाक्षी । अरविन्दाक्ष*+ङीष् । ‘षिद्गौरादिभ्यश्च’ ४.२.४१। 
अरिमर्दः	(पु) अरिं रोगरूपं शत्रुं मृद्नाति । अरि+मृद्+अण् । १.कासमर्दवृक्षः। (वि) २.शत्रुमर्दनकारी ।
अरिभद्रः	(पु) अरिश्रेष्ठः,बलिष्ठशत्रुः। ‘पप्रच्छ भद्रं विजितारिभद्रः’ रघुः१४.३१।  
अरिष्टकः	(पु) अरिष्टः एव । अरिष्ट+कन्(स्वर्थे) । १.फेनिलवृक्षः,रीटाकरञ्जः(रिठा) । ‘कौशेयाविकयोरूषैः कुतपानामरिष्टकैः’ मनुः५.१२०। (वि) २.अशुभकारकः। ‘धेनुकारिष्टकोऽनिष्टकृद्द्वेषिणाम्’ अच्युताष्टकम् ६।  
अरिष्टसूदनः	(पु) अरिष्टम् असुरं सूदयति अरिष्टस्य सूदनः नाशकः वा । १.विष्णुः,कृष्णः। ‘वृषकृष्णकेशिनः। ०अरिष्टकेशिचाणूरसूदनः’ त्रिका०।
अरिष्टनेमिः	(पु) अरिष्टस्य नेमिः। १.जिनानां चतुर्विंशत्यन्तर्गतद्वाविंशतीर्थङ्करः,नेमिः,नेमिनाथः। ‘अरिष्टनेमिस्तु नेमिः’ हैमः। २.विनतागर्भसम्भूतः कश्यपमुनिपुत्रः। ‘तार्क्ष्यश्चारिष्टनेमिश्च०। ०विनतायाः सुताः स्मृताः’ हरिवं०। ३.वृष्णेः प्रपौत्रः चित्रकस्य पुत्रः राजा । ‘चित्रकस्याभवन्पुत्राः० । अरिष्टनेमिरश्वश्च’ हरिवं०। ४.प्रजापतिभेदः। ‘ये प्रजापतयोऽभवन् । ०अरिष्टनेमिस्तथैव च’ रामा०।
अरुष्कः	(पु) अरुः मर्मस्थानं कायति पीडयति । अरुस्+कै+कः। भल्लातकवृक्षः।
अरुष्करः	(पु) अरुः वृणं करोति । अरुस्+डु कृञ्(करणे)+टः। ‘दिवा०धनुरुष्षु’ ३.२.२१। १.भल्लातकवृक्षः। (वि) २.वृणकरः,क्षतकारकः। (न) भल्लातकफलम् । ‘अरुष्करं वृणकरे भल्लातकफलेऽपि च’ हैमः।१.जअ   
अरुणोपलः	(पु) अरुणः उपलः। माणिक्यम्,पद्मरागः।‘पद्मरागो० पुष्पारुणोपलाः’ हैमः।
अरुणसारथिः	(पु) अरुणः गरुडाग्रजः सारथिः यस्य । सूर्यः,तपनः। ‘तपनोऽरुणसारथिः’ हैमः।
अरुणोदयः	(पु) अरुणस्य बालादित्यस्य उदयः। १.सूर्योदयात् पूर्वं मुहूर्तद्वयकालः। ‘चतस्रो घटिकाः प्रातररुणोदय उच्यते’ ब्रह्मवै०। ‘नृन् प्रशंसत्यज्स्रं यो घण्टाताडोऽरुणोदये’ मनुः। २.अरुणस्य आविर्भावः।
अरुणात्मजः	(पु) अरुणस्य सूर्यस्य सूर्यसारथेः वा आत्मजः। सूर्यपुत्रः १.शनिदेवः। २.सुग्रीवः। ३.यमः। ४.कर्णः। ५.सावर्णिमनुः। (द्वि) ६.अश्विनीकुमारौ । ७.सूर्यसारथिपुत्रः जटायुपक्षी । ‘जटायुस्त्वरुणात्मजः’ त्रिका०। ८.सम्पातिः। (स्त्री) अरुणात्मजा । ९.सूर्यपुत्री यमुनानदी । १०.तपतीनदी ।
अरुणनयनः/अरुणनेत्रः/अरुणलोचनः	(पु) अरुणे नयने नेत्रे लोचने यस्य । १.पारावतः। (वि) २.रक्तवर्णनेत्रयुक्तः।
अरुन्धतीजानिः	(पु) अरुन्धती जाया यस्य । अरुन्धतीजाया+निङ् । ‘जायाया निङ्’  ५.४.१३४। वशिष्ठमहर्षिः। ‘वशिष्ठोऽरुन्धतीजानिः’ हैमः।
अरुन्धतीनाथः	(पु) अरुन्धत्याः नाथः। वशिष्ठमहर्षिः। ‘वशिष्ठोऽरुन्धतीनाथः’ त्रिका०।
अरिमेदः	(पु) अरेः विट्खदिरस्य इव मेदः सारः यस्य । विट्खदिरवृक्षः। ‘खदिरारिमेदजम्बाम्रयष्टीमधुकोत्पलानाम्’ सुश्रुतः।  
अर्काह्वः	(पु) अर्कः आह्वा यस्य । अर्कपर्णः,अर्कवृक्षः। ‘अर्काह्ववसुकास्फोत० मन्दारश्चार्कपर्णे’ अमरः।
अर्कपत्रः/अर्कपर्णः	(पु) अर्कः इव तीक्ष्णं पत्रं पर्णं वा यस्य । १.अर्कवृक्षः। (न) अर्कस्य पत्रं पर्णं वा । २.अर्कवृक्षस्य दलम् । 
अर्कनयनः/अर्कनेत्रः 	(पु) अर्कः नयनं नेत्रं वा यस्य । १.विराट् पुरुषः। (वि) अर्कसदृशं तीक्ष्णं नयनं नेत्रं वा यस्य । २.सूर्यसदृशतीक्ष्णनेत्रवान् ।
अर्काश्मा	(पु) अर्कस्य अनुगतः अश्मा । १.सूर्यकान्तशिला(चुणि) । २.माणिक्यम्,पद्मरागः।
अर्कोपलः	(पु) अर्कस्य अनुगतः उपलः। १.सूर्यकान्तशिला(चुणि) । २.माणिक्यम्,पद्मरागः। ३.स्फटिकमणिः। ‘अर्कोपलोल्लसितवह्निभिरह्नि तप्तास्तीव्रं महाव्रतमिवात्र चरन्ति वप्राः’ माघः।
अर्कतनयः/अर्कनन्दनः	(पु) अर्कस्य तनयः नन्दनः वा । सूर्यपुत्रः। १.शनिदेवः। २.सुग्रीवः। ३.यमः। ४.कर्णः,राधेयः। ‘कर्णश्चम्पाधिपोऽङ्गराट् । राधासूताऽर्कतनयः’ हैमः। ‘राधेयो वसुसेनोऽर्कनन्दनः’ त्रिका०। ५.सावर्णिमनुः। ६.वैवस्वतमनुः। (द्वि) अर्कजौ । ७.अश्विनीकुमारौ । ८.सूर्यसारथिपुत्रः सम्पातिः। ९. जटायुपक्षी । (स्त्री) अर्कजा । सूर्यपुत्री । १०.तपतीनदी । ११.यमुनानदी । 
अर्कवल्लभः	(पु) अर्कस्य वल्लभः। बन्धूकवृक्षः।
अर्कसूनुः	(पु) अर्कस्य सूनुः पुत्रः। सूर्यपुत्रः यमः।‘यमः कृतान्तः० दण्डधरोऽर्कसूनुः’ हैमः।
अर्कबन्धुः/अर्कबान्धवः	(पु) अर्कस्य सूर्यस्य बन्धुः बान्धवः वा  । गौतमः;शाक्यसिंहः,शाक्यवंशीयबुद्धः। स च सूर्यवंशजः। ‘गौतमश्चार्कबन्धुश्च’ अमरः। ‘शाक्यसिंहोऽर्कबान्धवः’ हैमः।
अर्करेतोजः	(पु) अर्कस्य सूर्यस्य रेतसः जातः। अर्करेतस्+जन्+डः। सूर्यपुत्रः रेवन्तः। ‘रेवन्तस्त्वर्करेतोजः’ हैमः।
अर्कसोदरः	(पु) अर्कस्य सोदरः इव हितकारी । ऐरावतगजः। ‘अर्कसोदरः। ऐरावतः’ हैमः।
अर्कजः	(पु) अर्कात् जायते । अर्क+जनी(प्रादुर्भावे)+डः। ‘पञ्चम्यामजातौ’ ३.२.९८। सूर्यपुत्रः १.शनिदेवः। २.सुग्रीवः। ३.यमः। ४.कर्णः। ५.सावर्णिमनुः। (द्वि) अर्कजौ । ६.अश्विनौ,अश्विनीकुमारौ । ‘अश्विनौ वडवासुतौ । नासिक्यावर्कजौ’ हैमः। ७.सूर्यसारथिपुत्रः जटायुपक्षी । ८.सम्पातिः। (स्त्री) अर्कजा । सूर्यपुत्री । ९.यमुनानदी । १०.तपतीनदी ।
अर्चितः	(पु) अर्च(पूजायाम्)+क्तः। १.विष्णुः। ‘मतिबुद्धिपूजार्थेभ्यश्च’ ३.२.१८८। ‘अर्चिष्मानर्चितः कुम्भः’ वि०स०। (वि) अर्च्यते स्म । अर्च+क्तः(कर्मणि) । ‘निष्ठा’ ३.२.१०२। २.पूजितः,पूजाविधिना सम्मानितः। ‘अपचायितार्चितापचितम्’ अमरः। ‘अर्घ्येण तमद्रिनाथः स्वर्गौकसामर्चितमर्चयित्वा’ कुमा०१.५८। 
अर्चकः	(पु) अर्च(पूजायाम्)+ण्वुल् । ‘ण्वुल्तृचौ’ ३.१.१३३। पूजकः,पूजाकारकः। ‘ब्रह्मचारी व्रती च स्याद् गुरुदेवद्विजार्चकः’ मनुः११.२२४। (स्त्री) अर्चिका ।
अर्कः	(पु) अर्च्यते । अर्च(पूजायम्)+कः। ‘कृदाधारार्चि० कः’ उ०३.४०। १.सूर्यः,भास्करः। २.विष्णुः। ३.मघवा,इन्द्रः। ४.स्फटिकः। ५.ताम्रलोहः। ६.भानुवासरः। ७.अर्कवृक्षः,अर्कपादपः। ८.शुक्लसप्तमी । ९.पण्डितः। १०.ज्येष्ठभ्राता । ११.क्षीरकाण्डकः। १२.उत्तरफल्गुनीनक्षत्रम् । १३.द्वादशसङ्ख्या,१२ । १४.कषायः। १५.शुभ्रः। ‘अर्कोऽर्कपर्णे स्फटिके रवौ ताम्रे दिवस्पतौ’ मेदिनी । ‘अर्को मघोनि स्फटिके ज्येष्ठभ्रातरि भास्करे । शुभ्रेऽर्कपादपे’ नानार्थर०। (वि) १६.पूजनयोग्यः।
अर्जुनः	(पु) अर्ज(अर्जने)+उनन् । ‘अर्जेर्णिलुक्च’ उ०२.५८।  १.पार्थः,पाण्डुराजस्य तृतीयपुत्रः इन्द्रात् कुन्तीगर्भे जातः। ‘एवमुक्ता ततः शक्रमाजुहाव यशस्विनी । अथाजगाम देवेन्द्रो जनयामास चार्जुनम्’ । ‘कार्तवीर्यसमः कुन्ति शिवतुल्यपराक्रमः। एष शक्र इवाजय्यो यशस्ते प्रथयिष्यति’ । ‘तथा विष्णुसमः प्रीतिं वर्धयिष्यति तेऽर्जुनः’ महाभा०१प०। शुद्धचरितत्वात् तस्य अर्जुनत्वम् । ‘पृथिव्यां चतुरन्तायां वर्णो मे दुर्लभः समः। करोमि कर्म शुद्धं च तेन मामर्जुनं विदुः’ महाभा०४प०। २.हैहयाधिपः कार्तवीर्यार्जुनः। ‘एतस्मिन्नेव काले तु कृतवीर्यसुतो बली । अर्जुनो नाम तेजस्वी क्षत्रियो हैहयाधिपः’ हरिवं०। ३.ककुभवृक्षःकरवीरः। ४.मयूरः। ५.मातुः एकमात्रकसुतः।‘अर्जुनः ककुभे पार्थे कृतवीर्यमयूरयोः। मातुरेकसुतेऽपि स्यात् पुंल्लिङ्गो धवलेऽन्यवत्’ मेदिनी । (न) ६.नेत्रगदः,नेत्ररोगः। ७.तृणम् । (वि) ८.धवलः,शुभ्रः। (स्त्री) अर्जुनी । अर्जुन+ङीष् । ‘अन्यतो ङीष्’ ४.१.४०। ९.गवी,गौः। १०.उषादेवी,अनिरुद्धस्य पत्नी । ११.करतोया, बाहुदानदी । १२.५.कुट्टिनी,नार्या सह अन्यपतिसंयोगकारिणी(कुटनी) । ‘नपुंसकं तृणे नेत्रगदे चात्यर्जुनी गवि । उषायां बाहुदानद्यां कुट्टिन्यामपि च क्वाचित्’ मेदिनी ।
अर्जकः	(पु) अर्जयति । अर्ज(अर्जने)+ण्वुल् । ‘ण्वुल्तृचौ’ ३.१.१३३। १.श्वेतच्छदवृक्षः। (वि) २.सम्पादनकर्ता,उपार्जनकर्ता ।
अर्जुनोपमः	(पु) अर्जुनवृक्षः उपमा यस्य । शाकवृक्षः(शेगुन) । 
अर्जुनध्वजः	(पु) अर्जुनस्य पार्थस्य ध्वजः रथकेतुभूतः। हनूमान्,आञ्जनेयः। ‘आञ्जनेयोऽर्जुनध्वजः’ हैमः।
अर्णवमन्दिरः	(पु) अर्णवः मन्दिरम् इव यस्य । वरुणः। ‘वरुणस्त्वर्णवमन्दिरः’ हैमः।
अर्णोभवः	(पु) अर्णसि जले भवति । अर्णस्+अप् । १.शङ्खः। (वि) २.जलजातः। 
अर्णवः	(पु) अर्णांसि जलानि सन्ति अत्र । अर्णस्+वः,सलोपश्च । ‘अर्णसो लोपश्च’ वा०५.२.१०९। सागरः,समुद्रः। ‘सरस्वान् सागरोऽर्णवः’ अमरः। ‘यादोरत्नैरिवार्णवः’ रघुः१.१६। 
अर्णोदः	(पु) अर्णांसि ददाति । अर्णस्+डु दाञ्(दाने)+कः। ‘आतो० कः’ ३.२.३। १.मेघः। २.मुस्तकः। (वि) ३.जलदाता ।
अर्थसङ्गहः	(पु) अर्थस्य सङ्गहः। धनसञ्चयः।
अर्थसमाजः	(पु) अर्थानां धनानां कारणानां वा समाजः समूहः । १.धनराशिः। २.बहुविधार्थसमूहः,अनेकार्थसमुदायः। ३.कारणसमूहः। ‘अर्थसमाजग्रस्तत्वात् नीलघटत्वादिकं न कस्यचित् कारणतावच्छेदकम्’ गदा०।‘नीलघटत्वम्’ इत्यत्र घटत्वं दण्डचक्रादेः कारणस्य कार्यतावच्छेदकम् । नीलत्वं तु नीलकपालद्वयोः भिन्नभिन्नकारणस्यैव तत्तत्कार्यतावच्छेदकम् । अत्र नीलघटत्वं न कस्यापि एकस्य कारणस्य कार्यतावच्छेदकम् । नीलघटत्वस्य नानाकारणस्यैव कार्यतावच्छेदकत्वात्, नीलघटत्वस्य अर्थसमाजग्रस्तत्वम् उच्यते । 
अर्धलक्ष्मीहरिः	(पु) अर्धं लक्ष्म्याः आकारे अर्धं च हरेः। विष्णुः। ‘ऋषीः प्रजापतिश्छन्दो गायत्री देवता पुनः। अर्धलक्ष्मीहरिः प्रोक्तः’ गौतमः।
अर्धविसर्गः	(पु) अर्धं विसर्गस्य । वर्णभेदः,विसर्गसदृशार्धरेखया व्यञ्जनीयः कखयोः परतः जिह्वामूलीयः पफयोः परतः उपध्मानीयश्च । : क :खौ :प :फौ ।  
अर्धतिक्तः	(पु) अर्धः अप्रशस्तः तिक्तः। नेपालनिम्बः।
अर्धवैनाशिकः	(पु) अर्धः असम्पूर्णः वैनाशिकः बौद्धभेदः। वैशेषिकशास्त्रकारः। स हि सर्वस्य क्षणिकतावादितया वैनाशिकसमयवत् परिमाणभेदेन देहादेः आशुविनाशं स्वीकृत्य आत्मनस्तु स्थायित्वम् अङ्गीकरोति ।   
अर्धशफरः	(पु) अर्धः शफरः। क्षुद्रमत्स्यभेदः,दण्डपालः। हारा०।
अर्धहारः	(पु) अर्धः सम्पन्नः हारः। चतुःषष्टियष्टिकहारः(चौषट्टिनरि हार) । ‘अर्धहारः चतुःषष्टिः’ वैज०। 
अर्धांशः	(पु) अर्धम् अंशस्य सजातीयोचितभागस्य । १.तुल्यार्धभागः। २.सर्वद्रव्यस्य अर्धभागः।
अर्धेन्दुः	(पु) अर्धम् इन्दोः। १.अर्धचन्द्रः,चन्द्रार्धभागः। ‘अर्धेन्दुकृतशेखराम्’ दुर्गाध्या०। २.अर्धचन्द्राकारः बाणः। ३.नखक्षतम्,अर्धचन्द्राकारः नखाङ्कः। ४.मयूरपिच्छस्थम् अर्धचन्द्राकारं चिह्नम्,चन्द्रकम् । ५.गलहस्तः,निष्कासनार्थं कण्ठे निधीयमाना तर्जन्यङ्गुष्ठविस्ताररूपा अर्धचन्द्राकारा हस्तसन्निवेशविशेषमुद्रा,अर्धचन्द्रप्रयोगः। ६.प्रौढस्त्रीयोन्यङ्गुलिनिवेशनम् । ‘अर्धेन्दुरर्धचन्द्रे स्याद् गलहस्तनखाङ्कयोः। अर्धेन्दुः स्यादतिप्रौढस्त्रीयोन्यङ्गुलियोजनम्’ मेदिनी । ‘बाणमुक्तिः ०। क्षुरप्रतद्वलार्धेन्दु०’ हैमः।
अर्धदेवः	(पु) अर्धे समीपे समीपवर्ती देवानाम् । देवसमीपवर्ती । ‘वृत्रहणं ददतुरर्धदेवम्’ ऋक् १.४२.९।अर्धदृष्टम् । अर्धमुद्रितलोचनम्,अपाङ्गदृष्टिः। ‘नगरस्त्रीशङ्कितार्धदृष्टम्’ मृच्छ०८.४२।
अर्धेन्दुमौलिः	(पु) अर्धेन्दुः मौलौ यस्य । चन्द्रशेखरः,शिवः। ‘तत्र व्यक्तं दृषदि चरणन्यासमर्धेन्दुमौलेः’ मेघः५५।
अर्घः	(पु) अर्ह्यते अनेन । अर्ह(पूजायाम्) +घञ्(करणे),कुत्वम् । ‘हलश्च’ ३.३.१२१। ‘न्यङ्क्वादीनां च’ ७.३.५३। १.मूल्यम् । ‘गन्धानां च रसानां च कुर्यदर्घबलाबलम्’ मनुः९.३२९। २.पूजाविधिः। ‘मूल्ये पूजाविधावर्घः’ अमरः। ‘स प्रत्यग्रैः कुटजकुसुमैः कल्पितार्घाय तस्मै’ मेघः१.४।
अलिगर्द्धः	(पु) अलिः वृश्चिकः इव गृध्नोति । अलि+गृधु(अभिकाङ्क्षायाम्)+अच् । ‘नन्दिग्रहि०’ ३.१.१३४। जलसर्पः(आलाधा) । 
अलिगर्द्धः	(पु) अलिः वृश्चिकः इव गृध्नोति । अलि+गृधु(अभिकाङ्क्षायाम्)+अच् । ‘नन्दिग्रहि०’ ३.१.१३४। जलसर्पः(आलाधा) । 
अवटः	(पु) अव (रक्षणादौ) + अटन् (उ०४-५१) १. विवरम्, गर्तः । ‘गर्तावटौ भुवीश्वभ्रे’ - अमरः "अवटे ये निधीयन्ते तेषां लोकाः सनातनः’ - रामा० । २. बिलम्, गुहा । ३. कूपः । ४. शरीरस्य निम्नः भागः, कण्ठमूलादिः । "अवटश्चैवमेतानि स्थानान्यत्र शरीरके" - याजज्ञ० ३.९८ । ५. ऎन्द्रजालिकः । "अवटः कूपखिलयोर्गर्ते कुहकजीविनि" - हेमः । ६. पक्षिशावकः । "पक्षिपोतस्तु चिल्लाकश्चम्पुकः पीलुकावटौ" - वैज. । ७. चतुर्विंशतिः अङ्गुलाः । ‘किष्कुः स्यादवटो हस्तः चतुर्विंशतिरङ्गुलाः" - वैज० ८. काकः । ९. लशुनम् । १०. निम्बतरुः । ११. दुर्जनः । "काके निम्बे च लशुने गर्ते कूपे खलेऽवटः" - त्रिकाण्ड० १२. क्षीणः, दुर्बलः । "अवटःस्यात् खिले गर्ते कूपे कुहकजीवनि" - मेदिनी । 
अवचारः	(पु) अव + चर (गतौ) + घञ् । १. अवरोहणस्थानम् । २. (वि) अधोमुखं गम्यं स्थानम् । 
अवचयः 	(पु) अव + चिञ् (चयने) + अच् | ‘एरच्’ (३.३.५६) (फलपुष्पादीनां) चौर्येण आहरणम् । ‘अवचयपरिभोगवन्ति हिंस्रैः सहचरितान्यमृगाणि काननानि" - किरा.१०-५ 
अवचायः	(पु) अव + चिञ् (चयने) + घञ् "हस्तादाने चेरस्तेये" (३.३.४०) १. हस्तेन पुष्पफलादीनाम् आदानम् । पुष्पावचायः, फलावचायः । "अविरतकुसुमावाचायखेदात्" - माघ- ७-७१ ।
अवटुः	(पु) अवटीकते - अव + टीकृ (गतौ) + डुः । "मितद्वादिभ्य उपसंख्यानम् । (वा) ३.२.१८० १. गर्तः । २. कूपः । ३.कश्चन वृक्षविशेषः ४. कण्ठस्य पश्चाद्भागः । "अवटुः कथितो घाटाकूपगर्तेषु सूरिभिः" - विश्व० "अवटुर्घाटा कृकाटिका" - अमरः ५. न वटुः । ब्रह्मचरिभिन्नः ।
अवतंसः	(पु) अवतंस्यते अनेन । अव + तसि (अलङ्कावेरे) + घञ् । "हलश्च" (३.३.१२१) १. कर्णाभरणम्, कर्णभूषणम्  "यवाङ्करापाण्डुकपोलशोभी मयावतंसः परिकल्पितस्ते" - रघु. १३.४९ । २. शिरोभूषणम् । "गणा नमेरुप्रसवावतंसाः भूर्जत्वचः स्पर्शवतीर्दधानाः" - कुमा० १.५५ ३. आभरणम्, भूषणम् । "लवङ्गमालाकलितावतंसास्ते नारिकेलान्तरपः पिबन्तः" । - माघः ३.५१ । ‘पुंस्युत्तंसावतंसौ द्वौ कर्णपूरे च शेखर’ - अमरः
अवटीटः	(पु) अवनतं नासिकायाः । अव + टीटच् । "नते नासिकायाः संज्ञायां टीटञ्नाटज्भ्रटजः" (५.२.३१) अवटीटम् । तद्युक्तापि अवटीटा (नासिका) सा अस्य अस्ति । अवटीटा + अच् । "अर्श आदिभ्योऽच्" (५.२.१२७) । नतनासिकः जनः "अवटीटॊऽवनाटश्चाऽवभ्रटो नतनासिके" - अमरः । 
अर्तगलः	(पु) आर्तः इव गलति । आर्त+गल+अच्,वा ह्रस्वः। पृषो०। नीलझिण्टिका,आर्तगलः।
अररः	(पु) इयर्ति । ऋ(गतौ)+अरन् । ‘अर्तिकमि०’ उ०३.१३२। १.चन्द्रः,सोमः। २.चर्मकर्तनछुरिकाभेदः। (न) ३.लोहः। ४.छदः। ५.करीरकोषः। ६.कपाटम् । ‘क्ली लोहे सोमे स्यादररः पुमान्’ वैज०। ‘अररं छदकपाटयोः’ मेदिनी ।
अरिः	(पु) इयर्ति विरोधम् । ऋ(गतौ)+इः। ‘अच इः’ उ०४.१३८। १.वैरी,शत्रुः। ‘रिपौ वैरिसपत्नारि०’ अमरः। ‘अनन्तरमरिं विद्यादरिसेविनमेव च’ मनुः७.१५८। २.कामक्रोधादिः मनुष्यशत्रुवर्गः। ३.लग्नात् षष्ठं स्थानम्,शत्रुस्थानम् -ज्यो०। ४.षट्सङ्ख्या । (न) चक्रम् । ‘चक्रं त्वरि स्मृतम्’ त्रिका०।
अर्णवोद्भवः	(पु) उद्भवति अस्मात् । उत्+भू+अप् । अर्णवः उद्भवः यस्य । १.अग्निजारवृक्षः। २.चन्द्रः। ३.अमृतम् ।
अरतिः	(पु) ऋ(गतौ)+अतिः। ‘अहिवर्तिभ्यश्चित्’ उ०४.६०। १.कोपः,क्रोधः। ‘अरतिः क्रोधः’ सि०कौ० उ०५०९। (स्त्री) न रतिः। न+रमु(क्रीडायाम्)+क्तिन् । ‘स्त्रियां क्तिन्’ ३.३.९४। २.असन्तोषः। ३.अप्रीतिः,प्रीत्यभावः। ‘अरतिर्जनसंसदि’ गीता १३.१०। ४.वेदना,दुःखम् । ५.उत्साहहीनता,दशकामदशासु भेदः। ‘दृङ्मनःसङ्गसङ्कल्पा जागरः कृशताऽरतिः। ह्रीत्यगोन्मादमूर्छान्ता इत्यङ्गदशा दश’ । ६.इष्टवियोगात् चित्तस्य आकुलीभावः। ‘स्वाभीष्टवस्त्वलाभेन चेतसो यानवस्थितिः। अरतिः सा तु विज्ञेया’ । ७.अस्वास्थ्यम्,सुष्ठुताऽभावः। ‘श्रमोऽरतिर्विवर्णत्वं वैरस्यं नयनप्लवः’ सुश्रुतः। (वि) प्रीतिशून्यः,अनुरागरहितः।    
अररुः	(पु) ऋ(गतौ)+अरुः। ‘अर्तेररुः’ उ०४.७९। १.शत्रुः। ‘अररुः शत्रुः’ सि०कौ० उ०५२८। २.आयुधम् । ३.असुरभेदः।
अरालः	(पु) ऋ(गतौ)+विच् । ‘अन्येभ्योऽपि०’ ३.२.७५। अरम् आलाति । अर+आ+ला(आदाने)+कः। ‘कप्रकरणे मूलविभुजादिभ्यः०’ वा०३.२.५। १.समददन्ती,मदगजः। २.सर्जरसः। ३.वक्रहस्तः। (वि) ४.कुटिलः,वक्रः।‘करोति लक्ष्यं चिरमस्य चक्षुषो न वक्त्रमात्मीयरालपक्ष्मणः’ कुमा०५.४९। ‘अरालः कुटिले सर्जरसे समददन्तिनि’ मेदिनी ।(स्त्री) अराला । ५.कुलटा,वेश्या ।
अर्मणः	(पु) ऋ+मन्,बाहु०। द्रोणपरिमाणम् -वैद्व्य०।
अरणिः	(पु) ऋच्छति । ऋ(गतौ)+अनिः। ‘अर्तिसृधृ०’ उ०२.१०२। १.सूर्यः। २.वह्निमन्थः,गणिकारिकावृक्षः। ३.अग्निः। ४.अग्निशिला । (पुंस्त्री) यागाग्न्युत्पादकं निर्मन्थनकाष्ठम्,निर्मन्थ्यदारु । ‘अरणिर्वह्निमन्थे ना द्वयोर्निर्मन्थ्यदारुणि’ मेदिनी । ‘अरणिसम्भवपावकसङ्गमादभजत’ याद०३.४६। 
अरुणः	(पु) ऋच्छति । ऋ(गतौ)+उनन् । ‘अर्तेश्च’ उ०३.६०। १.रविः,सूर्यः। ‘रागेण बालारुणकोमलेन’ कुमा०३.३०। २.अरुणः वर्णः अस्य अस्ति । अरुण+अच् । ‘अर्श आदिभ्योऽच्’ उ०३.६०। सूर्यसारथिः,गरुडाग्रजः। ‘आविष्कृतारुणपुरःसर एकतोऽर्कः’ शाकु०४.१। ३.अव्यक्तरागः,ईषद्रक्तक्तवर्णः। ४.बुधग्रहः,शशिजः। ५.सन्ध्याभ्रम्,सन्ध्याकालमेघः। ६.लोहितः,रक्तवर्णः। ७.कुष्ठरोगभेदः। ८.गुडपाकः। ९.राक्षसभेदः। १०.द्वादशादित्येषु भेदः। ‘अरुणो माघमासे वै’ आदित्यहृ०। ११.पुन्नागवृक्षः। १२.कपिलवर्णः,कृष्णमिश्रितरक्तवर्णः। ‘अरुणं ताम्रमरुणः सूर्यसारथौ । अव्यक्तरागे शशिजे सन्ध्याभ्रे लोहिते रवौ’ वैज०। (वि) १३.कपिलवर्णयुक्तः,कृष्णमिश्रितरक्तवर्णविशिष्टः। ‘अरुणजलजराजीमुग्धहस्ताग्रपादा’ माघः११.४०। १४.निःशब्दः,शब्दरहितः। १५.ईषद्रक्तवर्णविशिष्टः। १६.व्याकुलः,चिन्ताक्रान्तः। (न) १७.ताम्रलोहः। १८.कुङ्कुमम् । १९.सिन्दूरम् । २०.सुवर्णम् । (स्त्री) अरुणा । २१.अतिविषा,शृङ्गीवृक्षः(अतीस) । २२.श्यामा,प्रियङ्गुवृक्षः। २३.मञ्जिष्ठा,मण्डूकपर्णी(मँञ्जीठ) । २४.त्रिवृता,शुक्लत्रिधारा । २५.गुञ्जा । २६.नदीभेदः। ‘अरुणोऽव्यक्तरागेऽर्के सन्ध्यारागेऽर्कसारथौ । निःशब्दे कपिले कुष्ठभेदे ना गुणिनि त्रिषु । अरुणातिविषा श्यामा मञ्जिष्ठा त्रिवृतासु च’ मेदिनी । ‘मञ्जिष्ठातिविषारुणा । त्रिष्वारक्ते व्याकुले’ त्रिका०।
अरूषः	(पु) ऋच्छति इयर्ति वा गच्छति । ऋ(गतौ)+ऊषन् । ‘ऋहनिभ्यामूषन्’ उ०४.७४ । १.सर्पभेदः। २.सूर्यः। ‘अरूषः सूर्यः’ सि०कौ०उ०५२२। 
अरिषड्वर्गः	(पु) कामक्रोधलोभमोहमदमात्सर्यरूपाणां षण्णां शत्रूणां गणः।
अर्कविवाहः	(पु) चतुर्थादिविवाहार्थंतृतीयेअर्कविवाहः। ‘चतुर्थादिविवाहार्थं तृतीयेऽर्कं समुद्वहेत् । आदित्यदिवसे वापि हस्तर्क्षे वा शनैश्चरे । शुभे दिने वा पूर्वाह्णे कुर्यादर्कविवाहम्’ कश्यपः।
अयानयः	(पु) द्यूते सर्वशारगन्तव्यशेषसीमाभूतं शीर्षस्थानम् ।
अरत्निः	(पु) न रत्निः। न+ऋ(गतौ)+कत्निच् । ‘ऋतनि’ उ०४.२। १.विस्तृतकनिष्ठाङ्गुलिमुष्टिकहस्तः,सप्रकोष्ठतताङ्गुलिकरः। ‘एकविंशतियूपास्ते एकविंशत्यत्नयः’ रामा०।२.कफोणिः,कूर्परः,भुजमध्यग्रन्थिः। ‘अरत्निर्ना सप्रकोष्ठतताङ्गुलिकरेऽपि च । कफोणावपि’ मेदिनी । ३.हस्तः,भुजः।
अरातिः	(पु) न राति ददाति सुखम् । न+रा(दाने)+क्तिच् । ‘क्तिच्क्तौ च सञ्ज्ञायाम्’ ३.३.१७४। १.प्रत्यर्थी,शत्रुः। ‘अरातिप्रत्यर्थिपरिपन्थिनः’ अमरः। ‘अरातिभिर्युधि सहयुध्वनो हतान्’ माघः१७.३४। १.जातककुण्डल्यां तन्वादिभावेषु षष्ठं शत्रुस्थानम् । ३.षट्सङ्ख्या ।
अरिष्टः	(पु) न रिष्टः। न+रिष(हिंसायाम्)+क्तः(कर्तरि) । ‘गत्यर्थाकर्मक०’ ३.४.७२। १.लशुनः। २.निम्बः। ३.फेनिलवृक्षः। ४.काकः। ५.बाणोपयोगिपत्रः कङ्कपक्षी(कंकहड) । ६.वृषभासुरः। ७.श्रीकृष्णहतः राक्षसभेदः। ‘धेनुकारिष्टहानिष्टकृद्द्वेषिणाम्’ अच्युताष्टकम् ६। (न) ८.अशुभम् । ‘अरिष्टमाशङ्क्य विपाकदारुणम्’ कुमा०१५.२६। ९.तक्रम् । १०.प्रसवगृहम्,सूतिकागारः। ‘अरिष्टशय्यां परितो विसारिणा’ रघुः३.१५। ११.मद्यम्,आसवः। ‘अरिष्टं मधुपाकेन सर्वतश्च गुणाधिकम्’ वैद्यकम् । १२.शुभम् । १३.मरणचिह्नम् । ‘रोगिणो मरणं यस्मादवश्यम्भावि लक्ष्यते । तल्लक्षणमरिष्टं स्यात्’ । ‘अरिष्टो लशुने निम्बे फेनिले काककङ्कयोः। अरिष्टमशुभे तक्रे सूतिकागार आसवे । शुभे मरणचिह्ने च’ मेदिनी । १४.उत्पातः,उपद्रवः। ‘अरिष्टं स्यादुसर्ग उपद्रवः’ हैमः। (वि) १५.क्षेमकरः,निरपायः। ‘अरिष्टं गच्छ पन्थानम्’ रामा०।  
अरुचिः	(पु) न रुचिः यत्र । १.सत्यभिलाषे अभ्यवहारासामर्थ्यरूपः रोगभेदः। २.दशविधकामदशासु वस्तुवैराग्यरूपः भेदः। ‘अरुचिर्वस्तुवैराग्यम्’ सा०द०३.२०७। (स्त्री) ३.असन्तोषः। ४.अनपेक्षा । 
अरोगः	(पु) न रोगः। १.आरोग्यम्,रोगराहित्यम् । ‘न नाममात्रेण करोत्यरोगम्’ हितो०। (वि) न रोगः यस्य । २.रोगरहितः।  
अरोचकः	(पु) न रोचयति प्रिणयति । न+रुच्+णिच्+ण्वुल् । अरुचिरोगः,अजीर्णरोगः। ‘वातादिभिः शोकभयातिलोभक्रोधैर्मनोघ्नाशनरूपगन्धः। अरोचकाः स्युः परिशिष्टदन्तः कषायवक्त्रोऽस्य मतोऽनिलेन’ माधवः।
अलाभः	(पु) न लाभः। १.लाभाभावः। ‘सुखदुःखे समे कृत्वा लाभालाभौ जयाजयौ’ गीता२.३८। (वि) न लाभः यस्य । २.लाभशून्यः।
अलाभः	(पु) न लाभः। १.लाभाभावः। ‘सुखदुःखे समे कृत्वा लाभालाभौ जयाजयौ’ गीता२.३८। (वि) न लाभः यस्य । २.लाभशून्यः।
अविनयः	(पु) न विनयः (अभावे न.त) । १. विनयाभावः, औद्धत्यम् । ‘अयमाचरत्यविनयं मुग्धासु तपस्विकन्यासु’ । (शाकु. १.२१) २. (विरोधे न.त) दुर्नयः असभ्यता । ‘बहवोऽविनयान्नष्टा राजानः सपरिच्छदाः’ (मनुः ७.४१) । (वि) नास्ति विनयः यस्य । ३. विनयशून्यः असभ्यः । 
अराजकः	(पु) नास्ति राजा यत्र । १.राजरहितः देशादिः। ‘चौरप्रायं जनपदं हीनसत्त्वमराजकम्’ श्रीभाग०। २.नियन्तृहीनः,शासकरहितः। ‘अराजके जनपदे दोषा जायन्ति वै सदा’ महाभा०।
अलीकमत्स्यः	(पु) पिष्टकभेदः,अङ्गारस्विन्नतिलतैलभृष्टमाषपिष्टम् । ‘माषपिष्टकया लिङ्ग्यनागवल्लीदलैर्महत् । तत्तु संस्वेदयेद्युक्त्या स्थाल्यामङ्गारकोपरि ॥ तति निष्कासितं खण्ड्यं तिलतैलेन भर्जयेत् । अलीकमत्स्य उक्तोऽयम्’ राजनि०।
अलीकमत्स्यः	(पु) पिष्टकभेदः,अङ्गारस्विन्नतिलतैलभृष्टमाषपिष्टम् । ‘माषपिष्टकया लिङ्ग्यनागवल्लीदलैर्महत् । तत्तु संस्वेदयेद्युक्त्या स्थाल्यामङ्गारकोपरि ॥ तति निष्कासितं खण्ड्यं तिलतैलेन भर्जयेत् । अलीकमत्स्य उक्तोऽयम्’ राजनि०।
अरण्यमार्जारः	(पु) वनबिडालः। 
अरण्यसूकरः	(पु) वनसूकरः।
अयोनिजः	(पु) विष्णुः,नारायणः। ‘वाचस्पतिरयोनिजः’ वि०स०। (वि) मनुष्यादिदेहेषु अनुत्पन्नः,स्त्रीगर्भात् अजातः अगस्त्यसीतादिः।
अयौगिकः	(पु) व्युत्पत्त्यसिद्धः शब्दः,अवयवार्थरहितः शब्दः।
अरणीसुतः	(पु) शुकमहर्षिः। घृताचीम् अप्सरसं दृष्ट्वा काममोहितस्य ब्रह्मर्षिव्यासस्य रेतः अरण्याम् अपतत् । तदरणीमथनेन च शुकः अजनि । ‘ऋषिरप्सरसं दृष्ट्वा सहसा काममोहितः। अरण्यामेव सहसा तस्य शुक्रमवापतत् । अरणीं ममन्थ ब्रह्मर्षिस्तस्यां जज्ञे शुको नृप । शुक्रे निर्मथ्यमाने सः’ महाभा०१२.३३२.३,७,८,९। 
अरण्यकाण्डः	(पु) श्रीरामस्य अरण्यसञ्चारवर्णनपरः रामायणस्य ग्रन्थभागः।
अरुणानुजः/अरुणावरजः	(पु)अरुणस्य अनुजः अवरजः वा । गरुडः। ‘गरुडः शाल्मल्यरुणावरजः’ हैमः।
अश्विनीकुमारौ	(पु.द्वि.व) अश्विन्याः संज्ञायाः सूर्यपत्न्याः यमजौ कुमारौ । अश्विनौ, देववैद्यौ । अमरः ।
अश्मन्तकः	(पु<) १. कोविदारकवृक्षः । २. अम्लोटकवृक्षः । ३. (नपुं) चुल्ली । ४. दीपाधारः । ५. छादनम् । ६. तृणविशेषः, आडड-इति भाषा । ‘मुञ्जालाभे तु कर्तव्याः कुशाश्मान्तकबबजैः’ - मनुः २.४३ । ७. अम्लपत्रम् । 
अशनिः	(पुं स्त्री) अश्नाति सङ्घातं करोति अशू (व्याप्तौ सङ्घाते च) + अनिः । ‘अर्तिसृघृधम्याम्यश्यवितॄभ्योऽनिः’ (उ. २.१०४) ।१. तडित् , मेघोत्पन्नं ज्योतिः । ‘अथवा मम भाग्यविप्लवात् अशनिः कल्पित एव वेधसा - रघु० ‘वज्रे विद्युति चाशनिः’ - त्रिकाण्ड० २. वज्रायुधम् (अश्यते अनेन राज्यम् (इन्द्रेण) - अश (भोजने + अनिह्) ‘अशनिरिव कठोरः शीतालाम्बोदपङ्कौ’ - चम्पूरा० । (पुं) ३. इन्द्रः ४. अग्निः ५. शत्रुनशकः अनुयाजः नाम यागः । ‘दम्बोलिरशनिर्द्वयोः’ - अमरः ।
अलिपकः	(पुं)  कुत्सितवर्णेन लिप्यते । न+लिप(उपदेहे) + वुन्(कर्मणि) । बाहु०। १.भ्रमरः,भृङ्गः। २.कोकिलः। ३.शुनकः,कुक्कुरः। ‘अलिपको भृङ्गकोकिलकुक्कुरे’ मेदिनी । 
अलिपकः	(पुं)  कुत्सितवर्णेन लिप्यते । न+लिप(उपदेहे) + वुन्(कर्मणि) । बाहु०। १.भ्रमरः,भृङ्गः। २.कोकिलः। ३.शुनकः,कुक्कुरः। ‘अलिपको भृङ्गकोकिलकुक्कुरे’ मेदिनी । 
असन्तोषः	(पुं)  न सन्तोषः। १.अतृप्तिः,सन्तोषाभावः।  (वि) न विद्यते सन्तोषः यस्य । २.सन्तोषरहितः,तृप्तिरहितः।
अलौकिकसन्निकर्षः	(पुं)  लोके अविदितः सन्निकर्षः। प्रत्यक्षसाधनसन्निकर्षभेदः सामान्यलक्षणादि। । प्रत्यक्षं द्विविधम् । लौकिकम् अलौकिकं च । लौकिकं चक्षुरादिजन्यम् । अलौकिकं चक्षुराद्यजन्यं सामान्यलक्षणाद्यलौकिकसन्निकर्षव्यापारजन्यम् । ‘अलौकिकस्तु व्यापारस्त्रिविधः परिकीर्तितः। सामान्यलक्षणो ज्ञानलक्षणो योगजस्तथा’ कारिका०१.६३।
अम्भोजजन्मा	(पुं) (अम्भोजजन्मन्) । अम्भोजे जन्म अस्य । ब्रह्मा । 
अम्भोमुक्	(पुं) (अम्भोमुच्) । अम्भांसि मुञ्चति । अम्भस्+मुच्लृ(मोक्षणे)+क्विप् । ‘क्विप् च’ ३.२.७६। मेघः। ‘काले कालियकायकालवपुषः पांसून् गजाम्भोमुचः’ माघः१७.६९।
अर्थोष्मा*	(पुं) (अर्थोष्मन्) । अर्थस्य ऊष्मा । धनमदः। ‘अर्थोष्मणा विरहितः पुरुषः स एव’ भर्तृ२.४०।
अर्थोष्मा	(पुं) (अर्थोष्मन्) अर्थस्य ऊष्मा । १. धनमदः ‘अर्थोष्मणा विरहितः पुरुषः स एव’ (भर्तृ २.४०) ।
अली	(पुं) (अलिन्) । अलं वृश्चिकपुच्छस्थकण्टकम् इव अस्य अस्ति । अल+इनिः। ‘अत इनि०’ ५.२.११५। १.भ्रमरः,मधुपः। ‘मधुलिण्मधुपालिनः’ अमरः। ‘मलिनिमाऽलिनि माधवयोषिताम्’ माघः६.४। २.अलं दष्टुं सामर्थ्यम् अस्य अस्ति । अल+इनिः| ‘अत इनि०’ । वृश्चिकः। ‘वृश्चिके त्वाल्यलिद्रूणाः’ वैज०। (स्त्री) अलिनी । अलिन्+ङीप् | ‘ऋन्नेभ्यो ङीप्’ ४.१.५। ३.भ्रमरसमूहः। ‘अरमतालिनी शिलीन्ध्रे’ माघः६.७२।
अली	(पुं) (अलिन्) । अलं वृश्चिकपुच्छस्थकण्टकम् इव अस्य अस्ति । अल+इनिः। ‘अत इनि०’ ५.२.११५। १.भ्रमरः,मधुपः। ‘मधुलिण्मधुपालिनः’ अमरः। ‘मलिनिमाऽलिनि माधवयोषिताम्’ माघः६.४। २.अलं दष्टुं सामर्थ्यम् अस्य अस्ति । अल+इनिः| ‘अत इनि०’ । वृश्चिकः। ‘वृश्चिके त्वाल्यलिद्रूणाः’ वैज०। (स्त्री) अलिनी । अलिन्+ङीप् | ‘ऋन्नेभ्यो ङीप्’ ४.१.५। ३.भ्रमरसमूहः। ‘अरमतालिनी शिलीन्ध्रे’ माघः६.७२।
अल्पायुः  	(पुं) (अल्पायुस्) अल्पम् आयुः (जीवनकालः) यस्य । १. छागः, अजः (पशुषु छागस्यैव अल्पायुष्कत्वात् तथात्वम् ।) (वि) २.  अल्पाजीवितकालवान् ।  "दुराचारो हि पुरुषः लोके भवति निन्दितः । दुःखभागी च सततं व्याधितोऽल्पायुरेव च" - मनुः ४.१५७ । (स्त्री) अल्पायुषी  अल्पायुष्कः (वि) अल्पम् आयुः यस्य अल्पायुः + कः । ‘शेषाद्विभाषा’ (५.४.१५४) ।
अवमानी	(पुं) (अवमानिन्) अव + मन (ज्ञाने) + णिच् + णिनिः ‘सुप्यजातौ णिनिस्ताच्छील्ये’ (३.२.७८) । १. तिरस्कर्ता "धिङ्मामुपस्थितश्रेयोऽवमानिनम्" - शाकु. ६. "अयि आत्मगुणावमानिनि" - शाकु. । 
अवरोधी	(पुं) (अवरोधिन्) अवरुणद्धि - अव + रुधिर् (आवरणे) + णिनिः । "नन्दिग्रहिपचादिभ्यो ल्युणिन्यचः" (३.१.१३४) १. विघ्नकारकः, प्रतिरोधकः २. आक्रामकः (स्त्री) अवरोधिनी - ङीप् । "ऋन्नेभ्यो ङीप्" (४.१.५) । 
अवरोहशाखी	(पुं) (अवरोहशाखिन्) अवरोहाः अधोगच्छन्त्यः शाखाः सन्ति अस्य इनिः । "अत इनिठनौ" (५.२.११५) वटवृक्षः । 
अवरोही	(पुं) (अवरोहिन्) अवरोहति - अव + रुह (बीजजन्मादौ) + णिनिः । "सुप्यजातौ णिनिस्ताच्छील्ये" (३.२.७८) । १. वटवृक्षः २. (वि) अवरोहकः (स्त्री) ङीप् - ऋन्नेभ्यो ङीप् - (४.१.५) अवरोहिणी । ३. ज्योतिषोक्तः दशाभेदः । ‘उच्चाङ्गपञ्चभस्यस्य दशा स्यादवरोहिणी’ - सर्वार्थाचि. । 
अवाङ्	(पुं) (अवाञ्च्) अवाञ्चति (गतौ) (अधोमुखो भवति) । अव + अञ्चु (गतौ) + क्विन् । ‘ऋत्विग्दधृक् स्रग्दिगुष्णिगञ्चु युजिक्रुञ्चाञ्च’ (३.२.५९) । ‘स्यादवाङ्प्यधोमुखः’ (अमरः) । 
अविसर्गी 	(पुं) (अविसर्गिन्) न विसर्गी (विसर्जनशीलः) । १. निरन्तरज्वरः, सततं बाधमानः ज्वरः । ‘सप्ताहं वा दशाहं वा द्वादशाहमथापि वा । सन्तत्या योऽविसर्गी स्यात् सन्ततः स निगद्यते’ - सुश्रुतः । (वि) २. अपरित्यक्तः । 
अश्ववित् 	(पुं) (अश्वविद्) । अश्वम् अश्वविद्यां वेत्ति । अश्व + विद (ज्ञाने) + क्विप् । "सत्सूद्विषद्रुहदुहयुजविद…" (३.२.६१) । १. नलराजः "नलोऽश्वविन्नैषधश्च" (त्रिकाण्ड०) । (वि) अश्व + विद् (विदृ-लाभे) + क्विप् । २. अश्वलब्धा । 
अश्वसादी	(पुं) (अश्वसादिन्) । अश्वे सीदति । अश्व + सद् (षद्लृ-विशरणगत्यवसादनेषु) + णिनिः । "आवश्यकाधमर्ण्ययोर्णिनिः" (३.३.१७०) । अश्ववाहः । "पूर्वं प्रहर्ता न जघान भूयः प्रतिप्रहाराक्षममश्वसादी" (रघुः ७.४७) । 
अष्टश्रवाः	(पुं) (अष्टश्रवस् ) अष्टौ श्रवांसि श्रवणानि यस्य । ब्रह्मा । "अथ हंसरथो ब्रह्मा विरिञ्चोऽष्टश्रवाः सनत्" - त्रिकाण्ड १.१.२५ । 
अष्टारचक्रवान्	(पुं) (अष्टारचक्रवत्) । अष्टारम् अष्टकोणं चक्रं विद्यते यस्य । अष्तारचक्र+मतुप् - मस्य वः । "तदस्यास्त्यस्मिन्निति मतुप्" (५.२.९४) । अष्टकोणचक्रधारकजिनविशेषः । 
असत्यवादी*	(पुं) (असत्यवादिन्) । असत्यं वदति । असत्य+वद(व्यक्तायां वाचि)+णिनिः। ‘सुप्यजातौ णिनिः०’ ३.२.७८। असत्यवक्ता,असत्यभाषी ।
असिलोमा	(पुं) (असिलोमन्) असिरिव तीक्ष्णं लोम अस्य । दनोः पुत्रभेदः ‘असिलोमा हरिश्चैव जघ्नतुर्वै परस्परम्’ (हरिवंशः) ।
असुरराट्	(पुं) (असुरराज्) १. असुराणां राट् राजा वा । राक्षसानां प्रभुः २. बलिचक्रवर्ती ।
अस्थिधन्वाः	(पुं) (अस्थिधन्वन्) अस्थि अस्थिमयं धनुर्यस्य । अस्थि + धनुष् + अनङ् ‘धनुषश्च’ (५.४.१३२) । १. शिवः ।
अस्थिमाली	(पुं) (अस्थिमालिन्) अस्थिमयी माला अस्य । अस्थिमाला + इनिः । ‘व्रीह्यादिभिश्च’ (५.२.११६) शिवः ।
अहिद्विट्	(पुं) (अहिद्विष्) अहिं सर्पं (वृत्रासुरं वा) द्वेष्टि-अहि+द्विष्+क्विप् । ‘सत्सूद्विष…. क्विप्’ (३.२.६१) १. गरुडः २. श्रीकृष्णः ३. नकुलः ४. मयूरः ५. इन्द्रः (वृत्रासुरद्वेषात्) ‘समस्तकार्येषु गतेन धुर्यतामहिद्विषस्तद्भवता निशम्यताम्’ माघ. १.४१ ।
अहिबभुक्	(पुं) (अहिभुज्) अहिं भुङ्क्ते - भुज(पालनाभ्यवहारयोः)+क्विप् । ‘क्विप् च’ (३.२.७६) १. गरुडः २. नकुलः ३. मयूरः ‘कोकितार्क्ष्यावहिभुजौ’ अमर. ।
असुः	(पुं) (नित्यबहुवचनान्तः) अस्यते-असु(क्षेपणे) । ‘शॄ-स्वृ-स्निहि-त्रप्यसि…..’ (उ. १.१०) इति उः । प्राणाः ‘तेजस्विनः सुखमसूनपि संत्यजन्ति’ - (नीतिशतकम्. ६६) ।
अवशिराः	(पुं) (वि) अवशिरस् । अवनतं शिरो यस्य । नतशिरस्कः । 
अम्रः*	(पुं) *अमति सौरभेण दूरं गच्छति । १.आम्रवृक्षः। (न) २.आम्रफलम् ।
अस्थिसञ्जयः	(पुं) ‘गङ्गादितीर्थे प्रक्षेपार्थं मृतस्य अस्थि सङ्ग्रहः’ ।
अर्थौघः	(पुं) १ कोषः, धनभण्डारः । 
अर्थालङ्कारः	(पुं) १ साहित्य शास्त्रे अलङ्कारस्य प्रभेदः, यः अर्थे एव निर्भरः भवति । उदा-उपमा, रूपकम् …..। 
असितग्रीवः	(पुं) १. असितं ग्रीवायां यस्य । ईश्वरः । २. असिता ग्रीवा  धूमेन यस्य । अग्निः ।
अस्थिभङ्गः	(पुं) १. अस्थ्नो भङ्गः अस्थिभञ्जनम् । ‘अस्थिभङ्गो गवाञ्चैव लाङ्गूलस्य च भेदने’ (स्मृतिः) ।
अहीनः	(पुं) १. अहीनाम् इनः स्वामी । सर्पराजः, वासुकिः । २. अहोमिः आध्यते+खः । ‘रात्र्यहः संवत्सराच्च’ (५.१.८७) अनेकदिवसैः निर्वर्त्यमानः यागः ‘अभिचारमहीनं च त्रिः कृत्वेह विशुध्यति’ मनु. । (वि) न हीनः । अन्यूनः, न्यूनतारहितः, श्रष्ठः । ‘वेदयज्ञैरहीनानां प्रशस्तानां स्वकर्मसु’ मनु. ।
अहिगणः	(पुं) १. छन्दश्शात्रप्रसिद्धः पञ्चमात्रात्मकः सप्तमः भेदः । २. अहीनां गणः । सर्पसमूहः ।
अस्त्रवेदः	(पुं) १. धनुर्वेदः, अस्त्रवेदमधिगम्य तत्त्वतः कस्य चेह भुजरीर्यशालिनः’ (किरा. १६.६१) ।
असन्तोषः	(पुं) १. न सन्तोषः । अतृप्तिः, सन्तोषाभावः । २. (वि) न विद्यते सन्तोषः यस्य । सन्तोषरहितः, तृप्तिरहितः ।
असन्निकर्षः	(पुं) १. न सन्निकर्षः । दूरम्, समीपसम्बन्धराहित्यम् । (वि) २. न विद्यते सन्निकर्षः यस्य । दूरस्थः, समीपसम्बन्धरहितः । ३. विषयप्रत्यक्षाय अपेक्षितैः संयोगादिसम्बन्धैः विरहितः ।
अहेतुः	(पुं) १. न हेतुः । हेतुभिन्नः । २. (वि) न विद्यते हेतुः यस्य । हेतुरहितः । कारणोद्देध्यरहितः ।
अह्वलः	(पुं) १. न ह्वलः (ह्वलति चलति-ह्वल+अच्) भल्लातकवृक्षः २. (वि) विह्वलतारहितः, स्थिरचित्तः ।
अस्त्रसायकः	(पुं) १. नारचास्त्रम् । २. सर्व लोहमयः बाणः ।
अस्थिस्नेहः	(पुं) १. मज्जा ।
अस्थिसारः	(पुं) १. मज्जा २. रक्तमांसरहितं शरीरम् । 
अस्त्रधारी	(पुं) १. योद्धा, अस्त्रधारकः ।
असंस्कृतः	(पुं) १. व्याकरणसंस्कारशून्यः अपशब्दः । २. (वि) अपरिष्कृतः । ३. गर्भाधानादिसंस्क्राररहितः । ४. गुणान्तराधानम् अनीतः । 
अस्त्राघातः	(पुं) १. व्रणः । आयुधेन आघातः ।
असन्निकर्षः	(पुं) १.न सन्निकर्षः। दूरम्,समीपसम्बन्धराहित्यम् । (वि) न विद्यते सन्निकर्षः यस्य । २.दूरस्थः,समीपसम्बन्धरहितः। ३.विषयप्रत्यक्षाय अपेक्षितैः संयोगादिषट्सम्बन्धैः विरहितः।
अव्ययीभावः	(पुं) अनव्ययम् अव्ययं  भवति अनेन । अव्यय+च्वि+भू(सत्तयाम्)_घञ् । ‘श्रिणीभुवोऽनुपसर्गे’ (३.३.२४) । १. व्याकरणसिद्धः समास विशेषः । ‘कृष्णस्य समीपम् उपकृष्णम् इत्यादौ अनव्ययस्यापि कृष्णादिपदस्य अव्ययत्वम् । ‘अव्ययीभावश्च’ इति सूत्रम् (२.४.१८) अव्ययत्वविधायकम् । २. व्ययराहित्यम् । ‘द्वन्द्वो द्विगुरपि चाहं मद्गे हेनित्यमव्ययीभावः । तत्परुष, कर्मधारय येनाहं स्यां बहुव्रीहिः । (उद्भटः) ३. अनश्वरता ।    
अवरशैलः	(पुं) अपरश्चासौ शैलः च । पश्चिमदिशि वर्तमानः पर्वतः । अस्तपर्वतः । 
अम्लः	(पुं) अम(गत्यादौ)+क्लः। बाहु० । १.षड्रसेषु रसभेदः,आम्लः,शुक्तः। ‘अम्लस्तु पाचनः शुक्तः’ हैमः। ‘कट्वम्ललवणात्युष्णतीक्ष्णरूक्षविदाहिनः। आहारा राजसस्येष्टाः’ गीता १७.९। २.निम्बवृक्षः। (न) ३.तक्रम् । ४.जम्बीरम् । (वि) ५.आम्लरसयुक्तः। ‘तिक्तोऽम्लश्च रसाः पुंसि तद्वत्सु षडमी त्रिषु’ अमरः।
अम्लः	(पुं) अम(गत्यादौ)+क्लः। बाहु० । १.षड्रसेषु रसभेदः,आम्लः,शुक्तः। ‘अम्लस्तु पाचनः शुक्तः’ हैमः। ‘कट्वम्ललवणात्युष्णतीक्ष्णरूक्षविदाहिनः। आहारा राजसस्येष्टाः’ गीता १७.९। २.निम्बवृक्षः।(पुं)+कन्+टाप् । ‘अजाद्यतष्टाप्’ ४.१.४।  इण्(गतौ)+घः। ‘पुंसि संज्ञायां घः प्रायेण’ ३.३.११८। ।अय(गतौ)+असुन् । ‘सर्वधातुभ्योऽसुन्’ उ०४.१८८।  रसाः पुंसि तद्वत्सु षडमी त्रिषु’ अमरः।
अम्रः	(पुं) अमति सौरभेण दूरं गच्छति । १. आम्रवृक्षः । (न.) १. आम्रफलम् ।
अम्बुभृत्	(पुं) अम्बु बिभर्ति । अम्बु+डु भृञ्(धारणपोषणयोः)+क्विप् । ‘ क्विप् च’ ३.२.७६। +ण्वुल् । ‘ण्वुल्तृचौ’ ३.१.१३३। रुह(बीजजन्मनि प्रादुर्भावे च) वारिदोऽम्बुभृत्’ अमरः। २. समुद्रः ३. जलवाहकः ।
अम्भोदः	(पुं) अम्भः ददाति । अम्भस्+डु दाञ्(दाने)+कः। ‘आतो० कः’ ३.२.३। १.मेघः। ‘अम्भोदा बहवो हि सन्ति गगने’ नीतिश०*। २.मुस्तकम्,भद्रमुस्ता । (वि) ३.जलदायी ।
अम्भोधरः	(पुं) अम्भसां धरः। अम्भस्+धृञ्(धारणपोषणयोः)+अच् । ‘नन्दिग्रहि०’ ३.१.१३४। १.मेघः। ‘सशीकराम्भोधरमत्तकुञ्जरः’ ऋतु०२.१। २.मुस्तकम्,भद्रमुस्ता ।
अम्भोराशिः	(पुं) अम्भसां राशिः यत्र । समुद्रः।
अम्भोजः	(पुं) अम्भसि जायते । अम्भस्+जनी(प्रादुर्भावे)+डः। ‘सप्तम्यां जनेर्डः’ ३.२.९७। १.चन्द्रः। ‘पिबन्ति त्वन्मुखाम्भोजच्युतं हरिकथामृतम्’ भाग०। २.शङ्खः। ३.सारसपक्षी । ४.कर्पूरम् । (न) ५.कमलम् । ‘अम्भोजगर्भरजसाङ्गनिषङ्गिणा च’ माघः५.३९। (वि) ७.जले जातः।
अम्भोधिः	(पुं) अम्भांसि धीयन्ते अत्र । अम्भस्+डु धाञ्(धारणपोषणयोः)+किः। ‘कर्मण्यधि०’ ३.३.९३। समुद्रः । ’सम्भूयाम्भोधिमभ्येति महानद्या नगापगा’ - शिशु० २/१०० ।
अम्भोनिधिः	(पुं) अम्भांसि निधीयन्ते अत्र । अम्भस्+नि+डु धाञ्(धारणपोषणयोः)+किः। ‘कर्मण्यधि०’ ३.३.९३। समद्रः। ‘अम्भोनिधेरन्तरयन्ति घोषान्’ याद०१८.११५।
अम्भःसूः*	(पुं) अम्भांसि सूते । अम्भस्+सू+क्विप् । धूमः। ‘धूमः स्याद्वसुवाहः०। अम्भःसूः करमालश्च’ हैमः।
अम्भोजयोनिः	(पुं) अम्भोजं योनिः उत्पत्तिस्थानम् अस्य । ब्रह्मा ।
अम्भोजजनिः	(पुं) अम्भोजे जनिः अस्य । ब्रह्मा ।
अम्भोजजातः	(पुं) अम्भोजे जातः। ब्रह्मा ।
अम्रातः	(पुं) अम्रं रसं सर्वत्र पत्रपुष्पादौ अतति व्याप्नोति । आम्रातकवृक्षः।
अम्लफलः	(पुं) अम्लं फलं यस्य । १.तिन्त्रिणीवृक्षः। (न) २.तिन्त्रिणीफलम् ।
अम्लनायकः	(पुं) अम्लं रसं नयति । अम्ल+णीञ्(प्रापणे)+ण्वुल् ।
अम्लादनः*	(पुं) अम्लः अद्यते । अम्ल+अद(भक्षणे)+ल्युट्(कर्मणि) । ‘कृत्यल्युटो बहुलम्’ ३.३.११३। कुरण्टकवृक्षः। 
अम्लकेशरः/अम्लकेसरः	(पुं) अम्लः केशरः अस्य । १.मानुलुङ्गवृक्षः,बीजपूरवृक्षः(मादळ,गोंडानेषु) । (न) २.बीजपूरफलम् ।
अम्लजम्बीरः	(पुं) अम्लः जम्बीरः। १.जम्बीरवृक्षः। (न) २.जम्बीरफलम् ।
अम्लद्रवः*	(पुं) अम्लः द्रवः। बीजपूरादिरसः।
अम्लपनसः	(पुं) अम्लः पनसः। १.लकुचवृक्षः। (न) लकुचफलम् ।
अम्लसारः	(पुं) अम्लः रसः एव सारः प्रधानं यस्य । १.जम्बीरवृक्षः। २.अम्लवेतसः। ३.हिन्तालः। (न) ४.काञ्जिकम्,यवागूः।
अम्लरसः	(पुं) अम्लः रसः। १.आम्लरसः। (वि) अम्लः रसः यस्य । २.आम्लरसयुक्तः।
अम्लशाकः*	(पुं) अम्लः शाकः यस्य । १.चुक्रम्,शाकास्रम्*। ‘अम्लशाकस्त्वतीवाम्लो वातघ्नः कफदाहनुत्’ वैद्यकम् । २.अम्लप्रधानः शाकाम्लः। 
अम्लाङ्कुशः*	(पुं) अम्लम् अङ्कुशमयं यस्य । चुक्रः।
अम्लोटकः	(पुं) अम्लम् उटं पत्रं यस्य । अश्मन्तकवृक्षः(अम्लकुचा) ।
अम्लवास्तूकः	(पुं) अम्लररसान्वितः वास्तूकः। चुक्रम्,शाकभेदः(चुकपालङ्ग) । 
अम्लवृक्षः	(पुं) अम्लरसः वृक्षे यस्य । तिन्त्रिणीवृक्षः।
अम्लवेतसः	(पुं) अम्लवास्तूकः,चुक्रः। ‘चुक्रोऽम्लवेतसः शतवेध्यपि’ अमरः।
अम्लोद्गारः	(पुं) अम्लस्य उद्गारः । आम्लरससूचकः उद्गारः ।
अम्लचूडः	(पुं) अम्ला चूडा शिखा अस्य । अम्लशाकः।
अम्लवर्गः	(पुं) अम्लानाम् अम्लरसप्रधानानाम् वर्गः । १. अम्लगणः, लकुचम्, अम्लवेतसम्, जम्बीरकम्, बीजपूरं इत्यादीनां वर्गः ।
अम्लभेदनः	(पुं) अम्लार्थं भिद्यते असौ । अम्ल+भिदिर्(विदारणे)+ल्युट्(कर्मणि) । अम्लवेतसः,चुक्रः।
अम्लिकावटकः	(पुं) अम्लिकायाः वटकः। वटकभेदः। ‘अम्लिकां स्वेदयित्वा तु जलेन सह मर्दयेत् । तन्नीरे कृतसंस्कारे वटकान् मज्जयेत् पुनः॥ अम्लिकावटकास्ते तु रुच्यवह्निप्रदीपनाः’ भावप्र०।
अयोगवः	(पुं) अय इव कठिना गौः (वाणी) यस्य  । १. शूद्रात् वैश्यस्त्रियां जातः पुत्रः। ‘शूद्रादयोगवः क्षत्ता चण्डालश्चाधमो नृणाम् । वैश्यराजन्यविप्रासु जायन्ते वर्णसङ्कराः’ मनुः१०.१२।
अयस्कारः	(पुं) अयः अयोविकारं करोति । अयस्+डु कृञ्(करणे)+अण्+सुट् । ‘कर्मण्यण्’ ३.२.१। ‘अतः कृकमि०’ ८.३.४६। १.अयःकर्मकर्ता,लोहकारः,कर्मारः(कामार,कम्मार) । ‘कर्मारः स्यादयस्कारः’ वैज०। *२.जङ्घाग्रभागः।
अयथार्थनुभवः	(पुं) अयथार्थः अनुभवः। तदभाववति तत्प्रकारकानुभवः। मिथ्याभूतः अनुभवः,अप्रमा । शुक्तौ रजतम् इति भ्रान्तिज्ञानम् ।
अयनमासः	(पुं) अयनकृतः मासः। अयनांशानुसारेण दिनमानादिज्ञानार्थं कल्पितः मासः।
अयनभागः	(पुं) अयनज्ञापकः भागः। अयनांशः।
अयनांशः	(पुं) अयनस्य अंशः भागः। सूर्यगतिविशेषस्य भागः।
अयनांशजः	(पुं) अयनस्य अंशात् जायते । प्राथमिकक्रान्तिवृत्तारम्भस्थानातिक्रमेण जातः मासः। ‘अयनांशजमासान्ते द्व्युत्क्रमेणादितो रवेः’ -ज्यो०।
अयोघनः	(पुं) अयांसि हन्यन्ते अनेन । अय+हन(हिंसागत्योः)+अप् । ‘करणेऽयोविद्रुषु’ ३.३.८२। लौहमुद्गरम् ।*‘अयोघनेनाय इवाभितप्तम्’ रघुः। 
अयुग्मबाणः	(पुं) अयुग्माः पञ्च बाणाः यस्य । पञ्चबाणः,कामदेवः,मन्मथः।
अयुग्मशरः	(पुं) अयुग्माः पञ्च शराः यस्य । पञ्चबाणः,कामदेवः,मन्मथः। 
अयुग्मनयनः	(पुं) अयुग्मानि नयनानि यस्य । १.परमेश्वरः। २.लक्ष्मीनृसिंहः। ३.सुदर्शनः,विष्णुचक्रम् ।
अयुताजित्	(पुं) अयुतं जितवान् । यदुवंशीयः नृपभेदः। ‘अयुताजित् सहस्रजित् शताजिदथ दासकः’ हरिवं०।
अयुतायुः	(पुं) अयुतम् *अयुः यस्य । सूर्यवंशजः नृपभेदः।
अर्थज्ञः 	(पुं) अर्थं जानाति । ज्ञा (अवबोधने) + कः । +णिनिः। ‘नन्दिग्रहि०३.१.१३४। प्रयोजनाभिज्ञः २. कार्यस्वरूपा
अर्थसिद्धकः	(पुं) अर्थः प्रयोजनं धनं वा अस्य । सिन्धुवारवृक्षः।
अर्थिकः	(पुं) अर्थयते । अर्थी एव । अर्थिन्+कन्(स्वार्थे) । १. याचकः २. स्तुतिपाठकः,वैतालिकः ३. निद्राणस्य नृपादेः जागरयिता । ‘वैतालिका बोधकरा अर्थिकाः’ हैमः। 
अर्थिकः	(पुं) अर्थयते अर्थी एव । स्वार्थे कन् । १. याचकः २. स्तुतिपाठकः ३. निद्रागतनृपादेः जागरणार्थ नियुक्तः स्तुतिपाठकः । " वैतालिका बोधकरा अर्थिकाः सौखसुप्तिकाः" अभि.चि० । 
अर्थागमः	(पुं) अर्थस्य आगमः। १.धनलाभः,आयः। ‘अर्थागमो नित्यमरोगिता च’ हितो०। २.प्रकरणवशात् अर्थान्तरापत्तिः। ३.अर्थः आगम्यते अनेन । धनार्जनोपायः। 
अर्थदोषः	(पुं) अर्थस्य दोषः। काव्यदोषभेदः अपुष्टत्वादिः। 
अर्थबोधः*	(पुं) अर्थस्य बोधः । १. अर्थावगमनम् । 
अर्थवादः	(पुं) अर्थस्य लक्षणया स्तुत्यर्थस्य निन्दार्थस्य वा वादः। १.प्रशंसावचनम्,स्तुतिः। २.निन्दावचनम् । ‘श्लाघा प्रशंसाऽर्थवादः’ हैमः। स च त्रिविधः। ‘विरोधे गुणवादः स्यादनुवादोऽवधारिते । भूतार्थवादस्तद्धानावर्थवादस्त्रिधा मतः’ भट्टः। विशेष्यविशेषणयोः सामान्याधिकरण्येन अन्वयस्य विरोधे बाधे गुणवादः। यथा ‘यजमानः स्रस्तरः’ । स्रस्तरः कुशमुष्टिः। तस्य यजमाने अभेदान्वयबाधात् यजमानस्य कुशमुष्टिधारणरूपः अर्थवादः। अवधारितः प्रमाणान्तरसिद्धः अर्थः अनुवादः। यथा ‘नान्तरिक्षे अग्निश्चेतव्यः’ ‘अग्निर्हिमस्य भेषजम्’ । अन्तरिक्षे अग्निचयनस्य असम्भवेन तदभावस्य अग्नेः हिमनाशकत्वस्य च लौकिकप्रमाणसिद्धत्वात् अनुवादः। तद्धानौ तयोः विरोधावधारणयोः अभावे भूतार्थवादः। यथा ‘इन्द्रो वृत्रहन्’ । ३.तात्पर्यनिर्णयहेतुः,ग्रन्थतात्पर्यनिर्णायकः लिङ्गभेदः। ‘उपक्रमोपसंहारावभ्यासोऽपूर्वताफलम् । अर्थवादोपपत्ती च हेतुस्तात्पर्यनिर्णये’ वे०सा०। 
अर्थलाभः*	(पुं) अर्थस्य लाभः । १. धनप्राप्तिः । 
अर्थव्ययः	(पुं) अर्थस्य व्ययः । १. धनव्ययः । 
अर्थव्ययः	(पुं) अर्थस्य व्ययः। धनव्ययः।
अर्थसङ्ग्रहः	(पुं) अर्थस्य सङ्ग्रहः । १. धनसञ्चयः २. मीमांसाशास्त्रे प्रसिद्धः कश्च ग्रन्थः । 
अर्थसमाजः	(पुं) अर्थानां कारणानां वा समाजः समूहः । १. नैकेषाम् अर्थानां समूहः । २. धनराशिः ३. कारणसमूहः । * "नीलघतत्वम्" इत्यत्र घतत्वं दण्डचक्रादेः कारणस्य, कार्यतावच्छेदकम् । नीलत्वं तु नीलकपालद्वयोः भिन्नभिन्नकारणस्यैव तत्तत्कार्यतावच्छेदकम् । अत्र नीलघटत्वं न कस्यापि एकस्य कारणस्य कार्यतावच्छेदकम् । नीलघटत्वस्य नाना कारणस्यैव कार्यतावच्छेदकत्वात्, नीलघटत्वस्य अर्थसमाजग्रस्तत्वम् उच्यते । 
अर्थप्रयोगः	(पुं) अर्थानां धनानां प्रयोगः नियोगः । १.वृद्धिजीविका,ऋणसम्बन्धिकालान्तरद्रव्येण लोके जीविका । ‘अर्थप्रयोगस्तु कुसीदं वृद्धिजीविका’ अमरः। २.यथायथं तन्त्रावापादेः विनियोगः,स्वपरराष्ट्रचिन्तनेन व्यवहारः। ‘अर्थप्रयोगकुशलः’ अमात्यलक्षणम् ।
अर्थपतिः	(पुं) अर्थानां पतिः। १.राजा,नरनाथः। ‘अर्थ्यामर्थपतिर्वाचमाददे वदतां वरः’ रघुः१.५९। २.धनाधिनाथः,कुबेरः। ‘अर्थपतिः पुंल्लिङ्गो धनाधिनाथे नरनाथे’ मेदिनी ।
अर्थसमाहारः	(पुं) अर्थानां समाहारः । १. धनार्जनम् । २.धनोपार्जनोपायाः। ३.निधिः,निक्षेपः। 
अर्थसमाहारः	(पुं) अर्थानां समाहारः । १. धनार्जनम् २. धनोपार्जनोपायाः ३. निधिः, निक्षेपः 
अर्थदः	(पुं) अर्थान् ददाति । अर्थ+डु दाञ्(दाने)+कः। ‘आतो० कः’ ३.२.३। १.कुबेरः। २.शिष्यभेदः,दक्षिणया गुरोः तृप्तिदायकः शिष्यः। ‘आप्तः शक्तोऽर्थदः साधुरध्याप्या दश धर्मतः’ मनुः२.१०९। (वि) ३.धनदाता,धनदः। 
अर्थोपक्षेपकः	(पुं) अर्थान् प्रयोजनानि उपक्षिपति । अर्थ + उप + क्षिपु (निरसने) + ण्वुल् । ‘ण्वुल् तृचौ’ (३.१.१३३) । १. नाटकाङ्गभेदः । ‘अर्थोपक्षेक्षकाः पञ्च विष्कम्भकप्रवेशकौ चूलिकाङ्कावतारोऽथ स्यादङ्कमुखमित्यपि’ (सा.द. ६) । 
अर्थोपक्षेपकः	(पुं) अर्थान् प्रयोजनानि उपक्षिपति । अर्थ+उप+क्षिपु(निरसने)+ण्वुल् । ‘ण्वुल्तृचौ’ ३.१.१३३। नाटकाङ्गभेदः। ‘अर्थोपक्षेक्षकाः पञ्च विष्कम्भकप्रवेशकौ । चूलिकाङ्कावतारोऽथ स्यादङ्कमुखमित्यपि’ सा०द०६.५४। 
अर्थान्तरन्यासः	(पुं) अर्थान्तरं न्यस्यते अत्र । नि+असु(क्षेपणे)+घञ्(अधि०) । ‘हलश्च’ ३.३.१२१। अर्थालङ्कारभेदः। प्रस्तुतयोः सामान्यविशेषयोः अन्यतरेण अप्रस्तुतेन सह युगपदुक्तिः। ‘उक्तिरर्थान्तरन्यासः स्यात्सामान्यविशेषयोः। हनूमानब्धिमतरद् दुष्करं किं महात्मनाम्’ कुव०६०.१२१।               
अर्थान्तरन्यासः	(पुं) अर्थान्तरं न्यास्यते अत्र । नि + असु (क्षेपणे) + घञ् । ‘हलश्च’ (३.३.१११/३३००) । १ अर्थालङ्कारविशेषः । ‘उक्तिरर्थान्तरन्यासः स्यात्सामान्यविशेषयोः’ चन्द्रा० । एकस्य अर्थस्य सिद्ध्यर्थम् समर्थनरूपस्य अर्थान्तरस्य कथने अमयलङ्कारः प्रयुज्यते । ‘हनूमानब्धिमतरत् दुष्करं किं महात्मनाम्’ । 
अर्थिभावः	(पुं) अर्थिनः भावः । १. याचनम्, प्रार्थना ‘कं याचे यत्र तत्र ध्रुवमनवसरग्रस्त एवार्थिभावः’ (मालती ९.३०) । 
अर्थिभावः	(पुं) अर्थिनः भावः । याचनम्,प्रार्थना । ‘कं याचे यत्र तत्र ध्रुवमनवसरग्रस्त एवार्थिभावः’ मालती ९.३०। 
अर्थाधिकारः 	(पुं) अर्थे अधिकारः । १. कोषाध्यक्षस्य पदम् ‘अर्थाधिकारे न नियोक्तव्यौ’ - हितो २ । 
अर्थाधिकारः* 	(पुं) अर्थे अधिकारः। कोषाध्यक्षस्य पदम् । ‘अर्थाधिकारे न नियोक्तव्यौ’ हितो०२। 
अर्थलोभः*	(पुं) अर्थे लोभः । १. धनलोभः । 
अर्थबन्धः*	(पुं) अर्थैः विषयैः शब्दादिभिः बन्धः। १.शब्दानां यथाक्रमं व्यवस्थानम् । ‘विचिन्त्य गीतक्षममर्थबन्धं दिवौकसस्त्वच्चरितं लिखन्ति’ शाकु०७.५। २.धनकृतबन्धः। ३.जीवस्य शब्दादिभिः श्रोत्रसम्बन्धरूपः बन्धः। 
अर्थः	(पुं) अर्थ्यते । अर्थ(उपयाच्ञायाम्)+घञ् । ‘अकर्तरि०’ ३.३.१९। १.धनम्,द्रव्यम् । ‘त्यागाय सम्भृतार्थानाम्’ रघुः१.७। २.लक्ष्यम्,उद्देशः,विषयः। ‘न हि बुद्धिगुणेनैव सुहृदामर्थदर्शनम्’ मालवि०४.६। ३.शब्दबोध्यः,शब्दानाम् अभिधेयः। ‘वागर्थाविव सम्पृक्तौ’ रघुः१.१। ४.वस्तु,पदार्थः। ‘अर्थो हि कन्या परकीय एव’ शाकु०४.२१। ५.कारणम्,निमित्तम् । ‘अर्थौऽयमर्थान्तरलभ्य एव’ कुमा०३.१८। ६.निवृत्तिः। ‘मशकार्थो धूमः’ । ७.याचना । ८.विष्णुः। ‘अर्थोऽनर्थो महाकोशः’ वि०स०। ९.लग्नात् द्वितीयं स्थानम् । १०.फलं,प्रयोजनम् । ‘भवेदलुप्तश्च मुनेः क्रियार्थः’ रघुः२.५५। ११.अपेक्षा,अभिलाषः। १२.वस्तुस्थितिः। १३.प्रकारः,विधः। १४.प्रतिपाद्यं वस्तु,विषयः। ‘तया भवतोऽविनयमन्तरेण परिगतार्था कृता देवी’ मालवि०४.२.१८। १५.कार्यम्,प्रयोजनम् । ‘सेनापरिच्छदस्तस्य द्वयमेवार्थसाधनम्’ रघुः१.१९। १६.स्वपरराष्ट्रचिन्तनम्,राजतन्त्रावापाः। १७.व्यवहारः। १८.शास्त्रम् । ‘अर्थः प्रकारे विषये व्यवहारे प्रयोजने । अभिधेये धने शास्त्रे वस्तुहेतुनिवृत्तिषु’ नानार्थर०।
अर्धचोलकः	(पुं) अर्धं चोलस्य । अर्धचोल+कन्(सञ्ज्ञायाम्) । क्षुद्रचोलकः,कार्पासकम्(काँचली) ।
अर्धपणः	(पुं) अर्धं पणस्य । पणस्य अर्धम् । काकिणीद्वयम् । ‘वराटकानां दशकद्वयं यत् सा काकिणी ताश्च पणाश्चतस्रः’क
अर्धप्रहरः	(पुं) अर्धं प्रहरस्य । सार्धैकघण्टात्मककालः। 
अर्धमाणवः/अर्धमाणवकः	(पुं) अर्धं माणवकस्य । द्वादशलतिकः हारभेदः। ‘द्वादशस्त्वर्धमाणवः’ वैज०।
अर्धमासः	(पुं) अर्धं मासस्य । मासस्य अर्धम्,पञ्चदशाहः पक्षात्मकः कालः। ‘दर्शेन चार्धमासान्ते पौर्णमासेन चैव हि’ मनुः।
अर्धयामः	(पुं) अर्धं यामस्य प्रहरस्य । दिनरात्र्योः अष्टधा विभक्तः कालः,यावद्दिनमानं रात्रिमानं वा तस्य अष्टधा विभक्तः कालः,पादोनचतुर्घटिकाः। ‘वारेशादर्धयामेषु रात्र्यह्नोः पञ्च षट् क्रमात् । अधिपाः स्युर्ग्रहास्तत्र’ ज्यो०।  
अर्धरात्रः	(पुं) अर्धं रात्रेः। अर्ध+रात्रि+अच् । ‘अहः सर्वैकदेश० रात्रेः’ ५.४.८७। रात्र्याः अर्धभागः,मध्यरात्रम्,निशिथः। ‘अर्धरात्रनिशिथौ द्वौ’ अमरः। 
अर्धभागः	(पुं) अर्धः भागः। वस्तुनः अर्धांशः,एकदेशः। ‘तदर्धभागेन लभस्व काङ्क्षितम्’ कुमा०५.५०।
अर्धचन्द्राकृतिः	(पुं) अर्धचन्द्रस्य आकृतिः इव आकृतिः यस्य । गलहस्तः,तर्जन्यङ्गुष्ठविस्ताररूपः गले हस्तसन्निवेशविशेषः।
अर्धपाञ्चालिकः	(पुं) अर्धपञ्चाले भवः। अर्धपञ्चालदेशभवः। 
अर्धोदयः	(पुं) अर्धस्य समृद्धस्य पुण्यस्य उदयः यत्र । पुण्यकालविशेषः,तिथिवारनक्षत्रादियोगविशेषः। स च पौषमाघमासयोः अमावास्या रविवारव्यतीपातश्रवणनक्षत्रैः युक्ता चेत् भवति । ‘अमार्कपातश्रवणैर्युता चेन्माघपौषयोः। अर्धोदयः स विज्ञेयः कोटिसूर्यग्रहैः समः’ निर्णया०। 
अर्धजरतीयः	(पुं) अर्धा जरती इव । अर्धवृद्धातुल्यः न्यायभेदः। ‘अर्धं कुक्कुट्याः पाकाय अर्धं प्रसवाय यथा न प्रभवति एवम् एकभागस्य अन्यपरत्वम् अन्यभागस्य अन्यपरत्वं न युक्तम्’ इति न्यायः। ‘अर्धं मुखमात्रं जरत्याः कामयते नाङ्गानीति सोऽयमर्धजरतीयन्यायः स चात्र न युक्तः’ । ‘न च जानीमो विषयसन्धायामिवान्तरालेऽवस्थानमर्धजरतीयकौशलम्’ छा०उ०भाष्यम् । 
अर्धभ्रमम्	(पुं) अर्धात् भ्रमः भ्रमणं यत्र । शब्दालङ्कारभेदः,अर्धपादश्लोकार्धयोः भ्रमणयुतः बन्धः। ‘आहुरर्धभ्रमं नाम श्लोकार्धभ्रमणं यदि’ सर०कण्ठा०।                               
अर्धपारावतः	(पुं) अर्धेन अङ्गेन पारावतः इव । तित्तिरिपक्षी,चित्रकण्ठकपोतः। ‘अर्धपारावतश्चित्रकण्ठे तित्तिरिपक्षिणि’ मेदिनी ।  
अर्पिसः	(पुं) अर्पयति । ऋ(गतौ)+णिच्+पुक्+इसन् । ‘ऋतन्यन्जिवन्यञ्ज्यर्पि० ०यतुजलिजिष्टुजिष्ठजिसन्०’ उ०४.२। अग्रमांसम्,हृदयम् । 
अल्लः	(पुं) अल (भूषणपर्याप्तिवारणेषु) + कः (?) परमेश्वरः (स्त्री) अल्ला ‘अल्लो ज्येष्ठं श्रेष्ठं परमं पूर्णं ब्रह्माणमल्लाम् अल्लोरसुर महमदरकं वरस्य अल्लो अल्लाम् आदल्लावुकमेककम् । - आथर्वणसूक्तम्
अलम्पुरुषीणः	(पुं) अलं पुरुषाय । अलम्पुरुष+खः। ‘अषडक्षा०कर्मालम्पुरुषाध्युत्तरपदात्खः’ ५.४.७। युद्धादिसमर्थः प्रतिमल्लादिः। 
अलम्पुरुषीणः	(पुं) अलं पुरुषाय । अलम्पुरुष+खः। ‘अषडक्षा०कर्मालम्पुरुषाध्युत्तरपदात्खः’ ५.४.७। युद्धादिसमर्थः प्रतिमल्लादिः। 
अलम्बुषः	(पुं) अलं पुष्णाति । अलम्+पुष्+ कः,पस्य बः। पृषो०। १.रावणस्य मन्त्री प्रहस्तः। २.घटोत्कचेन हतः राक्षसभेदः। ‘अलम्बुषं तथा युद्धे विचरन्तमभीतवत् । हैडिम्बिः प्रययौ तूर्णम्’ ‘रिपुं निहत्याभिननन्द’ महाभा०७प०। ३.कौरवाणां सहायः राक्षसभेदः। ‘सात्यकिश्चापि सङ्क्रुद्धो राक्षसं क्रूरमाहवे । अलम्बुषं शरैर्घोरैर्विव्याध  बलिनां बली’ महाभा०। ४.वमनम्,छर्दनम् । (स्त्री) अलम्बुषा । ५.स्वर्गवाराङ्गनान्तरम्,अप्सरोभेदः। ‘अलम्बुषायामिक्ष्वाकोर्जातः कश्चिन्महीपतिः’ चम्पूरा०१.८९। ६.अन्याप्रवेशार्थं दत्ता जलरेखा । ७.मुण्डीरी,लज्जालुलता । (न) मुण्डीरीफलम् । ‘अलम्बुषं पक्वमलम्बुषं यथा’ महाभा०७प०। ‘अलम्बुषः प्रहस्ते च छर्दने राक्षसान्तरे । अलम्बुषा तु मुण्डीर्यां स्वर्गवाराङ्गनान्तरे’ मेदिनी । 
अलम्बुषः	(पुं) अलं पुष्णाति । अलम्+पुष्+ कः,पस्य बः। पृषो०। १.रावणस्य मन्त्री प्रहस्तः। २.घटोत्कचेन हतः राक्षसभेदः। ‘अलम्बुषं तथा युद्धे विचरन्तमभीतवत् । हैडिम्बिः प्रययौ तूर्णम्’ ‘रिपुं निहत्याभिननन्द’ महाभा०७प०। ३.कौरवाणां सहायः राक्षसभेदः। ‘सात्यकिश्चापि सङ्क्रुद्धो राक्षसं क्रूरमाहवे । अलम्बुषं शरैर्घोरैर्विव्याध  बलिनां बली’ महाभा०। ४.वमनम्,छर्दनम् । (स्त्री) अलम्बुषा । ५.स्वर्गवाराङ्गनान्तरम्,अप्सरोभेदः। ‘अलम्बुषायामिक्ष्वाकोर्जातः कश्चिन्महीपतिः’ चम्पूरा०१.८९। ६.अन्याप्रवेशार्थं दत्ता जलरेखा । ७.मुण्डीरी,लज्जालुलता । (न) मुण्डीरीफलम् । ‘अलम्बुषं पक्वमलम्बुषं यथा’ महाभा०७प०। ‘अलम्बुषः प्रहस्ते च छर्दने राक्षसान्तरे । अलम्बुषा तु मुण्डीर्यां स्वर्गवाराङ्गनान्तरे’ मेदिनी । 
अलिः	(पुं) अलति दंशे कूजिते शब्दिते वा समर्थः भवति । अल(भूषणादौ)+इन् । ‘सर्वधातुभ्य इन्’ उ०४.११८। १.भ्रमरः,पुष्पलिट् । ‘अलिपङ्क्तिरनेकशस्त्वया गुणकृत्ये धनुषो नियोजिता’ कुमा०४.१५। २.वृश्चिकः। ३.काकः। ४.कोकिलः। ४.मद्यम्,सुरा । ५.वृश्चिकराशिः। स च द्वादशधा विभक्तस्य राशिचक्रस्य अष्टमो भागः विशाखाद्यपादानुराधाज्येष्ठारूपः। ‘अलिः सुरापुष्पलिहोः’ मेदिनी । ‘अलिद्रुणौ तु वृश्चिके’ अमरः।
अलिः	(पुं) अलति दंशे कूजिते शब्दिते वा समर्थः भवति । अल(भूषणादौ)+इन् । ‘सर्वधातुभ्य इन्’ उ०४.११८। १.भ्रमरः,पुष्पलिट् । ‘अलिपङ्क्तिरनेकशस्त्वया गुणकृत्ये धनुषो नियोजिता’ कुमा०४.१५। २.वृश्चिकः। ३.काकः। ४.कोकिलः। ४.मद्यम्,सुरा । ५.वृश्चिकराशिः। स च द्वादशधा विभक्तस्य राशिचक्रस्य अष्टमो भागः विशाखाद्यपादानुराधाज्येष्ठारूपः। ‘अलिः सुरापुष्पलिहोः’ मेदिनी । ‘अलिद्रुणौ तु वृश्चिके’ अमरः।
अलिञ्जरः	(पुं) अलनम् । अल(भूषणादौ)+इन् । ‘सर्वधातुभ्य इन्’ उ०४.११८। अलिः। अलिं सामर्थ्यं जरयति । अलि+जॄष्(वयोहानौ)+अच् । ‘नन्दि०पचादिभ्यो ०न्यचः’ ३.१.१३४। मृदादिनिर्मितजलपात्रम्,मणिकः(जाला) । ‘अलिञ्जरः स्यान्मणिकः’ अमरः। ‘उदकान्तमुपानीय मत्स्यं वैवस्वतो मनुः। अलिञ्जरे प्राक्षिपत् तं चन्द्रांशुसदृशप्रभम्’ महाभा०३प०। 
अलिञ्जरः	(पुं) अलनम् । अल(भूषणादौ)+इन् । ‘सर्वधातुभ्य इन्’ उ०४.११८। अलिः। अलिं सामर्थ्यं जरयति । अलि+जॄष्(वयोहानौ)+अच् । ‘नन्दि०पचादिभ्यो ०न्यचः’ ३.१.१३४। मृदादिनिर्मितजलपात्रम्,मणिकः(जाला) । ‘अलिञ्जरः स्यान्मणिकः’ अमरः। ‘उदकान्तमुपानीय मत्स्यं वैवस्वतो मनुः। अलिञ्जरे प्राक्षिपत् तं चन्द्रांशुसदृशप्रभम्’ महाभा०३प०। 
अलर्कः	(पुं) अलम् अर्क्यते । अलम्+अर्क(स्तवने)+घञ् । ‘अकर्तरि च०’ ३.३.१९। १.भ्रान्तश्वा,उन्मत्तशुनकः। २.श्वेतार्कः। ३.कृमिभेदः,शूकराकाराष्टापदतीक्ष्णदन्तसूच्याकृतिलोमजन्तुविशेषः। दंशनामासुरः भृगुशापात् अलर्कजन्तुः भूत्वा कर्णस्य ऊरुं भित्वा परशुरामदृष्टिपातात् शापमुक्तः पूर्वरूपं प्राप्नोति । ‘ददर्श रामस्तं चापि कृमिं शूकरसन्निभम् । अष्टपादं तीक्ष्णदंष्ट्रं सूचीभिरिव संवृतम् ॥ रोमभिः सन्निरुद्धाङ्गमलर्कं नाम नामतः’ महाभा०१२.३.१३। ४.राजभेदः। ‘अपूरयत् कश्चिदलर्कसंज्ञः प्राज्ञः प्रतिज्ञां प्रथितप्रभावः’ चम्पूरा०२.१८। ५.पुत्रः,आत्मजः। (स्त्री) अलर्का । ६.मदालसाख्या अप्सराः। ‘अथात्मजे । मदालसायां श्वेतार्केऽप्यलर्को भ्रान्तशुन्यपि’ नानार्थर०। 
अलर्कः	(पुं) अलम् अर्क्यते । अलम्+अर्क(स्तवने)+घञ् । ‘अकर्तरि च०’ ३.३.१९। १.भ्रान्तश्वा,उन्मत्तशुनकः। २.श्वेतार्कः। ३.कृमिभेदः,शूकराकाराष्टापदतीक्ष्णदन्तसूच्याकृतिलोमजन्तुविशेषः। दंशनामासुरः भृगुशापात् अलर्कजन्तुः भूत्वा कर्णस्य ऊरुं भित्वा परशुरामदृष्टिपातात् शापमुक्तः पूर्वरूपं प्राप्नोति । ‘ददर्श रामस्तं चापि कृमिं शूकरसन्निभम् । अष्टपादं तीक्ष्णदंष्ट्रं सूचीभिरिव संवृतम् ॥ रोमभिः सन्निरुद्धाङ्गमलर्कं नाम नामतः’ महाभा०१२.३.१३। ४.राजभेदः। ‘अपूरयत् कश्चिदलर्कसंज्ञः प्राज्ञः प्रतिज्ञां प्रथितप्रभावः’ चम्पूरा०२.१८। ५.पुत्रः,आत्मजः। (स्त्री) अलर्का । ६.मदालसाख्या अप्सराः। ‘अथात्मजे । मदालसायां श्वेतार्केऽप्यलर्को भ्रान्तशुन्यपि’ नानार्थर०। 
अलिमकः	(पुं) अलिः इव मक्कते । मक्क+अच्,कलोपः। ‘नन्दिग्रहि०’ ३.१.१३४। पृषो०। १.भेकः,मण्डूकः। २.कोकिलः,पिकः। ३.भ्रमरः,अलिः। ४.पद्मकेसरः। ५.मधूकवृक्षः। ‘भवेदलिमको भेके पिकेऽलौ पद्मकेसरे । मधूकेऽपि’ मेदिनी । 
अलिमकः	(पुं) अलिः इव मक्कते । मक्क+अच्,कलोपः। ‘नन्दिग्रहि०’ ३.१.१३४। पृषो०। १.भेकः,मण्डूकः। २.कोकिलः,पिकः। ३.भ्रमरः,अलिः। ४.पद्मकेसरः। ५.मधूकवृक्षः। ‘भवेदलिमको भेके पिकेऽलौ पद्मकेसरे । मधूकेऽपि’ मेदिनी । 
अलिवल्लभः	(पुं) अलीनां वल्लभः। १.फलेरुहवृक्षः। २.पाटली ।
अलिवल्लभः	(पुं) अलीनां वल्लभः। १.फलेरुहवृक्षः। २.पाटली ।
अल्पपत्रः	(पुं) अल्पं पत्रं यस्य । क्षुद्रपत्रतुलसी,क्षुद्रपत्रयुक्ततुलसीभेदः।  
अल्पप्रमाणः/अल्पप्रमाणकः	(पुं) अल्पं प्रमाणम् अस्य । १.चेलानवृक्षः(खरमुज) । (वि) २.अल्पप्रमाणयुक्तः।
अम्लकः	(पुं) अल्पः अम्लः। अम्ल+कन्(अल्पार्थे) । ‘स्थूलादिभ्यः० कन्’ ५.४.३। १.लकुचवृक्षः। (न) २.लकुचफलम्(मान्दार,गजलिम्बे) । ३.लवणतृणम् ।
अल्पकः	(पुं) अल्पः एव । अल्प+कन् । ‘संज्ञायां कन्’ ५.४.५। १.यवासवृक्षः। (वि) अल्पः एव । स्वार्थे कन् । २.स्वल्पपरिमितः। ३.तुच्छः,नीचः,निन्द्यः। ‘परदोषकथाभिरल्पकः स्वजनं तोषयितुं किलेच्छति’ माघः१६.२८। (स्त्री) अल्पिका । ‘तदात्वे चाल्पिकां पीडां तदा सन्धिं समाचरेत्’ मनुः८.१६९। (न) ४.ईषत्,स्तोकम् ।
अल्पमारिषः	(पुं) अल्पः क्षुद्रः मारिषः शाकः। तण्डुलीयशाकः(चउराई) । ‘तण्डुलीयोऽल्पमारिषः’ अमरः।
 अल्पप्राणः	(पुं) अल्पः प्राणः प्राणनक्रिया यस्मिन् । १.वर्णभेदः,अल्पप्राणवायुव्यापारेण उच्चार्यः वर्णः। ‘अयुग्मा वर्गयमगा यणश्चाल्पासवः स्मृताः’ शिक्षा । वर्गेषु प्रथमतृतीयपञ्चमवर्णाः यमगाः यवरलाश्च अल्पासवः। अल्पप्राणाः। २.अल्पप्राणवायुव्यापारोच्चार्यवर्दोच्चारणबाह्यप्रयत्न:। एकादशबाह्यप्रयत्नेषु विवारसंवारदिषु सप्तमः। ‘बाह्यप्रयत्नास्त्वेकादशधा - विवारः संवारः श्वासो नादो घोषोऽघोषोऽल्पप्राणो महाप्राण उदात्तोऽनुदात्तः स्वरितश्चेति’ सि०कौ०१२। (वि) अल्पः प्राणः प्राणहेतुकं बलम् अस्य । ३.अल्पबलयुक्तः,दुर्बलः,क्षीणः।
अल्पारम्भः	(पुं) अल्पश्चासौ आरम्भः । अल्पप्रमाणकः आरम्भः । आरम्भकाले अल्पत्बे सत्यपि क्रमेण वृद्धिः यथा स्यात् तथा कार्यारम्भः । ‘अल्पारम्भः क्षेमकरः ।’
अलिन्दः	(पुं) अल्यते भूष्यते । अल(भूषणादौ)+किन्दच्(कर्मणि) । बाहु०। १.बहिर्द्वारवर्तिचतुरस्रकृत्रिमभूमिः,बहिर्द्वारप्रकोष्ठकः। ‘अलिन्दा बहिर्द्वारप्रकोष्ठके’ अमरः। ‘यस्यामलिन्देषु न चक्रुरेव मुग्धाङ्गनागोमयगोमुखानि’ माघः३.४८। २.बहिर्द्वारभागः। ३.देशभेदः। ४.अलिन्ददेशवासी । ५.अलिन्ददेशराजा । ‘अलिन्दाः कालवाश्चैव कण्टकाः करटास्तथा’ महाभा०५प०। (स्त्री) अलिन्दी ।
अलिन्दः	(पुं) अल्यते भूष्यते । अल(भूषणादौ)+किन्दच्(कर्मणि) । बाहु०। १.बहिर्द्वारवर्तिचतुरस्रकृत्रिमभूमिः,बहिर्द्वारप्रकोष्ठकः। ‘अलिन्दा बहिर्द्वारप्रकोष्ठके’ अमरः। ‘यस्यामलिन्देषु न चक्रुरेव मुग्धाङ्गनागोमयगोमुखानि’ माघः३.४८। २.बहिर्द्वारभागः। ३.देशभेदः। ४.अलिन्ददेशवासी । ५.अलिन्ददेशराजा । ‘अलिन्दाः कालवाश्चैव कण्टकाः करटास्तथा’ महाभा०५प०। (स्त्री) अलिन्दी ।
अविषः	(पुं) अव (रक्षणे) + टिषच् । ‘अविमह्योष्टिषच्’ (उ० १.४८) । १. राजा २. समुद्रः । (वि) नास्ति विषं यत्र । ३. विषरहितः ५. रक्षकः । ‘अप औषधीरविषा वनानि’ (ऋक् ६.२९.५) । 
अवमः	(पुं) अव + (रक्षणादौ) + अमः । (उ ५.५४) । १. पितॄणां कश्चन समूहः । ‘त्रिविधाः पितरः - ‘अवमाः ऊर्ध्वाः काव्याह्नेति अनुसवनं नारांशंसदेवताः’ - वेदभाष्यम् । (न) २. पापम् । ३. अवमदिनम्, क्षीणा तिथिः । ‘तिथ्यन्तद्वयमेको दिनकरः स्पृशति यत्र तद्भवत्यवमदिनम्’ - ज्योतिषतत्त्वम् (वि) ४. नीचः, अधमः ‘अनलकानलकानमवमां पुरीम्’ - रघुः ‘निकृष्टप्रतिकृष्टार्वरेफथाप्यावमाधमाः’ - अमरः ५. निम्नवर्गीयः ६. पापात्मा । 
अवायः	(पुं) अव + इण् (गतौ) + घञ् । ‘भावे’ (३.३.१८) । १. अङ्गम्, अवयवः । 
अवेक्षकः	(पुं) अव + ईक्ष (दर्शने) + ण्वुल् । ‘ण्वुल् तृचौ" (३.१.१३३) १. दर्शकः २. पर्यालोचकः ३. आयव्ययादिषु परिक्षकः ४. अधीक्षकः । 
अवोदः	(पुं) अव + उन्द (उन्दो-क्लेदने) + घञ् (भावे) । ‘अवोदैधोद्मप्रश्रथहिमश्रयाः’ (६.४.२९) नलोपस्य निपा. । १. अवल्केदनम् । सेचनम्, आद्रीकरणम् (वि) अवोद+अच् । ‘अर्श् आदिभ्योऽच्’ (५.२.१२७) । २. क्लिन्नः, सार्द्रः ।‘शिथिलोऽवोद आर्द्रः स्यात्’ (त्रिका.) । 
अवकाशः	(पुं) अव + काशृ (दीप्तौ) + घञ् । ‘भावे’ (३.३.१८) १. सुसमयः, सुसन्धिः, सुयोगः, "तत्र मे साहाय्यदानावकाशः" - द.कु. २. स्थलम् । "अवकाशं किल उदन्वान् रामायाऽभ्यर्थितो ददौ" - रघु० ४.५८ । ३. आश्रयः, "न सूक्ष्मतन्तोरपि तावकस्य तत्रावकाशो भवतः कथं स्यात्" - रत्नावली २.१४ । ४. कालस्य मध्यभागः (द्वयोः कालयोः अवान्तरकालः) ५. रन्ध्रम्, छिद्रम् । ६. प्रशस्तप्रदेशः । ‘अवकाशो विविक्तोऽयं महानद्योः समागमे’ - रामा० 
अवक्रन्दः	(पुं) अव + क्रदि (रोदने) + घञ् । "भावे" (३.३.१८) । १. रोदनम्, क्रन्दनम् २. (वि) शनैः रोदनकर्ता अव + क्रदि + अच् । "नन्दिग्रहिपचादिभ्यो ल्युणिन्यचः" (३.१.१३४) 
अवक्रमः	(पुं) अव + क्रमु (पादविक्षेपे) + घञ् । "भावे" (३.३.१८) । १. अवतरणम्, अवरोहणम् २. क्षीणता, न्यूनीभवनम् । 
अवक्रोशः	(पुं) अव + क्रुश् (आह्वाने, रोदने च) + घञ् । ‘भावे’ (३.३.१८) । १. कातरध्वनिः २. क्रन्दनध्वनिः ३. दुर्वचनम्, निन्दनम् । 
अवक्लेदः	(पुं) अव + क्लिदू (आर्द्रीभावे) + भावे घञ् । ‘भावे’ (३.३.१८) । १. आर्द्रता, पाकोत्तरः क्लेदः । 
अवक्षयः	(पुं) अव + क्षि (क्षये) भावे अच् । "एरच्" (३.३.५६) । १. विनाशः, प्रलयः, ध्वंसः । "लब्धं रक्षेदवक्षयात्" - हितो. २.८ । 
अवक्षेपः	(पुं) अव + क्षिपु (निरसने) + घञ् । "भावे" (३.३.१८) । १. दूषणम्, निन्दा २. आक्षेपः ३. तर्जिनम्, अधिक्षेपः ४. क्षेपणम् ।  
अवगण्डः	(पुं) अव + गडि (वदनैकदेशे) + डः "सप्तम्यां जनेर्डः" (३.२.९७) उकारस्य न इत्त्वम् गण्डस्थव्रणविशेषः, वरण्डः । 
अवगादः	(पुं) अव + गद् (व्यक्तायां वाचि) + घञ् । ‘कृत्यल्युटोबहुलम्’ (३.३.११३) जलद्रोणी, नौकाजलसेचनकाष्ठपात्रम् - हला. ।
अवगमः	(पुं) अव + गम्लृ (गतौ) + घञ् । "भावे" (३.३.१८) । १. ज्ञानम्, २. निश्चयात्मकं ज्ञानम् "प्रत्यक्षावगमं धर्म्यं सुसुखं कर्तुमव्ययम्" - गीता ९.२ ।
अवगाहः	(पुं) अव + गाहू (विलोडने) + घञ् । "भावे" (३.३.१८) । १. स्नानम् "सुभगसलिलावगाहाः" - शाकु.१.३ २. अन्तःप्रवेशः (जले) । "जलावगाहक्षणमात्रशान्ता" - रघु. ५.४७ । ३. अव + गाह + अधि. घञ् "करणाधिकरणयोश्च" (३.३.११७) । स्नानस्थलम् ।
अवग्रहः	(पुं) अव + ग्रह (उपादने) + अप् । ‘ग्रहवृहनिश्चिगमश्च’ (३.३.५८) । १. अनावृष्टिः, क्षामः । "वृष्टिर्भवति सस्यानाम् अवग्रहविशोषिणाम्" - रघु. १.६२ । ‘तद्विघातेऽवग्राहावग्रहौ समौ’ - अमरः । २. पदानां सन्धिना विना कथनम्, अवान्तरपदसंज्ञां सूचयितुं पदपाठकाले किञ्चित्कालम् अवसानम् ३. आतङ्कः, निर्बन्धः, प्रतिबन्धः, अस्वातन्त्र्यम् । ‘स रोधयामास परेश्च बन्धं प्रसह्य रक्षोभिरवग्रह च’ - रामा० । ४. निग्रहः, दण्डनम् । "स्वयं विधातासुरदैत्यरक्षसाम् अनुग्रहाऽवग्रहयोः यदृच्छया’ - माघः १.७१ । ५. एकारओकारान्तानां पदानाम् अकारे परतः सन्धिः यदा क्रियते तद क्रियमाणः चिह्नविशेषः ‘इत्याकारकः । उदा - हरे + अव हरेऽव । ६. गजस्य ललाटम् । "अवग्रहो वृष्टिरोधे प्रतिबन्धे गजालिके’ - मेदिनी ७. प्रकृतिः, मूकस्वभावः । ‘तौ स्थास्यतस्ते नृपतेर्निदेशे परस्परावग्रहनिर्विकारौ’ - मालविंका. "अवग्रहः स्यात् प्रकृतिभाववृष्टिविबन्धयोः" - त्रिकाण्डशेषः । ८. गजानां समूहः ९. निन्दासूचकवाक्य - प्रयोगः १०. कश्चन मिथ्याज्ञानविशेषः । ‘अवग्रहो ज्ञानभेदे ह्यस्वातन्त्र्ये गजालिके’ - हेम० ११. अवगृह्यते अनेन - अव + ग्रह (उपादाने) + करणे घञ् । ‘हल्श्च’ (३.३.१२१) । गजनियन्त्रणार्थमुपयुज्यमानः अङ्कुशः ।
अवग्राहः	(पुं) अव + ग्रह (उपादाने) + वा + घञ् । ‘अवेग्रहो वर्षप्रतिबन्धे’ (३.३.५१) । १. अनावृष्टिः, क्षामः । ‘देवस्य अवग्रहः=अवग्राहः । देवकर्तृकम् अवर्षणमित्यर्थः’ - सि.कौ. । ‘तद्विघातेऽवग्राहावग्रहौसमौ’ - अमरः । २. शापः । ‘अवग्राहस्ते भूयात्’
अवघट्टः	(पुं) अव + घट्ट (चलने) + करणे अधिकरणे वा घञ् । ‘हलश्च’ (३.३.१२१) । १. रन्ध्रम्, बिलम् २. घरट्टः (धान्यानां पेषणयन्त्रम्) (प्राचीनेकाले उपयुक्तम्) ‘अवघट्टाऽवटौ तुल्यौ’ - त्रिकाण्डवशेषः । 
अवच्छेदः	(पुं) अव + छिदिर् (द्वैधीकरणे) + करणे घञ् "हलश्च" (३.३.१२१) । १. अवयवः । एकदेशः । विशेषणत्वम् । २. अव + छिदिर् (द्वैधीकरणे) + घञ् ‘भावे’ । (३.३.१८) निर्णयः । ३. सीमा । "अग्रे वृक्षः कपिसंयोगी न मूले"  इत्यत्र अव्याप्यवृत्तित्वोपपादनाय सहकारी अवयवः (वृक्षाग्रः) अवच्छेदः इत्युच्यते । 
अवजयः 	(पुं) अव + जि (जये) + अच् । "एरच्" (३.३.५६) । पराजयः । "अस्त्रं हरादाप्तवता दुरापं येनेन्द्रलोकावजयाय दृप्तः" - रघु० ६.६२ ।  
अवधिः	(पुं) अव + डु धाञ् (धारणे) + किः । ‘उपसर्गे घोः किः’ (३.३.९२) १. सीमा. मर्यादा । "अवधिं दर्शनीयानामाकल्पमनघं दिवः" - याद० १६-१८ २. कालः, समयः । "अथ चेदवधिः प्रतीक्ष्यते कथमाविष्कृतजिह्मवृत्तिना" किरा० २.१६ ३. चिन्तैकाग्रता, अवधानम्, ४. बिलम्, रन्ध्रम् ५. उत्तरावधिः ‘परिच्छेदे बिलेऽवधिः’ - अमरः "अवधिस्त्ववधाने स्यात्सीम्नि-कालेबिले पुमान्" - मेदि० । 
अवपाकः	(पुं) अव + डु पचष् (पाके) + घञ् । "भावे" (३.३.१८) । अपूर्णः पाकः । (वि) २. अव + पचष् + कर्मणि घञ् ।  "अकर्तरि च कारके संज्ञायाम्" (३.३.१९) । अल्पं पक्वम्, अर्धं पक्वम् ।
अवनतः	(पुं) अव + णम (प्रह्वत्वे) + क्तः । "गत्यर्थकर्मक….." (३.४.७२) १. अधोमुखः । "अवनतवदनेन्दुरिच्छतीव व्यवधिमधीरतया यदस्थिताऽस्मै" - माघ० ७.३८ ‘अवाग्रेऽवनतानतम्’ - अमरः  २ अस्तङ्गतः "रजनिरवनतेन्दुर्लज्जयाधोमुखीव" - माघ० (१०.९१) । ३. निमग्नः । ४. नमस्कृतः । ५. विनययुक्तः, विधेयः । 
अवनामः	(पुं) अव + णम् (प्रह्वत्वे) + घञ् "भावे" (३.३.१८) । अवनम्य प्रणामः । "इति कृतवचनायाः कश्चिदभ्येत्य बिभ्यद्गलितनयनवारेर्याति पादावनामम्" - माघ० ११.३५ । 
अवनयः	(पुं) अव + णीञ् (प्रापणे) + अच् । ‘एरच्’ (३.३.५६) । १. अधः नोदनम् २. अधोगमनम् । 
अवनायः	(पुं) अव + णीञ् (प्रापणे) + घञ् । "भावे" (३.३.१८) अधः नोदनम् । ‘अवनायस्तु निपातनम्’ - अमरः ।
अवतानः	(पुं) अव + तनु (विस्तारे) + घञ् । ‘हलश्च’ (३.३.१२१) । १. लतानां वितानम् २. अधोमुखः ३. सन्तानः, परम्परा । "लताशतैरवततामतानशतैस्तथा" - रामा. । 
अवतरः	(पुं) अव + तॄ (प्लवनतरणयोः) + अप् । ‘ॠदोरप्’ (३.३.५७) । १. अवतरणम्, अधः आगमनम् २. प्रवेशः । ‘भयस्य पूर्वावतरस्तरस्विना मनस्सु येन द्युसदां न्यधीयत’  - माघ. १.४३ । 
अवतारः	(पुं) अव + तॄ (प्लवनरतणयोः) + घञ् । ‘अवे तॄस्त्रोर्घञ्’ (३.३.१२०) १. अवतरणम्, अधोगमनम् २. रूपान्तरस्य प्रादुर्भावः । "धर्मार्थकाममोक्षाणामवतार इवाङ्गवान्" - रघु. १०.८४ ३. लोकरक्षणार्थं देवताभिः भूमौ जन्मप्राप्तिः । विष्णोः मत्स्यादयः अवताराः ["मत्स्यः कूर्मो वराहश्च नारसिंहोऽथ वामनः । "रामो रामश्च कृष्णश्च बुद्धः कल्की च दे दश" ।] ४. अवरोहणस्थानम्, सोपानम् "रुद्धे गजेन सरितः सरुषावतारे रिक्तोदपात्रकरमास्त चिरं जनौघः" - माघः ५.३३ । ५. अनुवादः ६. प्रस्तावना, पीठिका ७. पुण्यतीर्थम्, पवित्रा नदी । ‘अवतारोऽवतरणे पुष्करिण्यादितीर्थयोः’ - मेदिनी । ८. उत्पत्तिः । ‘नवावतारं कमलादिवोत्पलम्’ - रघुः ९. अपसारणम्, हरणम् । ‘भूमेर्भारावताराय ब्रह्मणा प्रार्थितः पुरा’ - अध्यात्मरामा०
अवदाघः	(पुं) अव + दह (भस्मीकरणे) + घञ् । "भावे" (३.३.१८) । घर्मकालः, ग्रीष्मर्तुः । 
अवदारकः	(पुं) अव + दृ (विदारणे) + णिच् + ण्वुल् । "ण्वुल्तृचौ" (३.२.१३३) १. कुद्दालः । (वि) २. विदारकः, अवयवविभागकारकः ।
अवदातः	(पुं) अव + दैप् (शोधने) + क्तः । "गत्यर्थाकर्मकश्लिषशीङ्स्थासवसजनरुहजीर्यतिभ्यश्च" (३.४.७२) । १. गौरवर्णः २. पीतवर्णः ‘अवदातः सिते पीते’ - अमरः ३. श्वेतवर्णयुक्तः ‘कुन्दैः सविभ्रमवधूहसितावदातैः’ - ऋतुसंहारः ४. पीतवर्णयुक्तः । "अवदातः सितो गौरो वलक्षो धवलोऽर्जुनः" - अमरः । ५. शुद्धः, शुभ्रः । ‘अन्यस्मिन् जन्मनि न कृतमवदातम्’ - कादम्बरी ६. निष्कलङ्कः, निर्दुष्टः । "स वंशस्यावदातस्य शशाङ्कस्यैव लाञ्छनम्" - किरा० ११.७५ ७. मनोहरः, सुन्दरः । "अवदातं तु विमले मनोज्ञे सितपीतयोः" - हेमचन्द्रः । 
अवधूतः	(पुं) अव + धूञ् (कम्पने) + क्तः । "निष्ठा" (३.२.१०२) १. संन्यासी, विरक्तः, वर्णाश्रमधर्मान् परित्यज्य भगवति ध्यानासक्तः कश्चन योगी । ‘यो विलङ्घ्याश्रमान् वर्णानात्मन्येव स्थितः पुमान् । अतिवर्णाश्रमी योगी अवधूतः स उच्यते’ । [अक्षरत्वात् वरेण्यत्वात् धूतसंसारबन्धवात् । तत्त्वमस्यर्थसिद्धत्वादवधूतोऽभिर्धायते ।] २. कम्पितः । "अवधूतपङ्कजपरागकणास्तनुजाह्नवीसलिलवीचिभिदः" - किरा० ६.३ ३. तिरस्कृतः, निराकृतः, त्यक्तः । "अन्वनैषुरवधूतविग्रहस्तं दुरुत्सहवियोगमङ्गनाः" - रघु० १९.४३ ४. अपमानितः ।
अवधारः	(पुं) अव + धृञ् (धारणे) + णिच् + भावे अच् । ‘एरच्’ (३.३.५६) । १. निश्चयः ‘सर्वत्र यदवधारेणोच्यते स एकान्तः’ - सुश्रुतः
अवध्वंसः	(पुं) अव + ध्वंसु (अवस्रंसने) + घञ् "भावे" (३.३.१८) । १. परित्यागः २. निन्दा, दूषणम् ३. चूर्णीकरणम् । "अवध्वंसस्तु निन्दायां परित्यागेऽवचूर्णने" - हेम० । ४. नाशः । 
अवपातः	(पुं) अव + पत्लृ (गतौ) + घञ् । "भावे" (३.३.१८) १. अधः पतनम् । २. अव + पत्लृ + णिच् + अच् । "एरच्" (३.३.५६) पातनम् "शस्त्रावपाते गर्भस्य पातने चोत्तमो दमः" - याज्ञ २.१७७ ३. अव + पत्लृ + अधि० घञ् - ‘करणाधिकरणयोश्च’ (३.३.१२१) "श्वभ्रोऽवपातः" - कल्पद्रु ४. गजग्रहणार्थं तृणपर्णादिभिः आवृतः गर्तः ।  ‘अवपातस्तु हस्त्यर्थे गर्तः छन्नः तृणादिना" - वैज० । "रोधांसि निघ्नन्नवपातमग्नः करीव वन्यः परुषं ररास" -  (रघु० १६.७८ ५. नाटकादौ भयादिना निष्क्रमणम् । ‘अवपातं तु निष्क्राम प्रवेशत्रास विद्रवैः - दशरूपक्म 
अवपीडः	(पुं) अव + पीड (अवगाहने) + णिच् + अच् । "नन्दिग्रहिपचादिभ्यो ल्युणिन्यचः" (३.१.१३४) १. समन्तात् पीडकः २. नासासम्बन्धिनी काचित् चिकित्सा । "प्रतिवर्षोऽवपीडश्च नस्यं प्रशमनं तथा । शिरोविरेचनं चेति नस्तः कर्म च पञ्चधा" - चक्रदत्तः
अवबन्धः	(पुं) अव + बन्ध (बन्धने) + घञ् । "भावे" (३.३.१८) १. सर्वतः बन्धनम् २. अवबध्यते आच्छाद्यते नेत्रवर्त्मा अनेन - अव + बन्ध + करणे घञ् । ‘कृत्यल्युटो बहुलम्’ (३.३.११३) धवलं वर्त्म यच्छापि व्याधिर्वर्त्माव बन्धकः’ - सुश्रुतः कश्चन नेत्ररोगः, दृष्टिप्रतिरोधकः रोगः । 
अवबोधः	(पुं) अव + बुध (अवगमने) + घञ् । "भावे" (३.३.१८) १. ज्ञानम् । "औत्सुक्यहेतुं विवृणोषि न त्वं तत्तिवावबोधैकफलो न तर्कः" - माल० ३.१० २. जाग्रदवस्था, जागरूकता । "यौ तु स्वप्नावबोधौ तौ भूतानां प्रलयोदयौ - कुमा० २.८ ३. तत्तिवोपदेशः । "अवबोधवारि रजसः शमनम्" - किरा० ६.४१ । 
अवभासः	(पुं) अव + भासृ (दीप्तौ) + घञ् । "भावे" (३.३.१८) १. ज्ञानम् २. प्रकाशः, कान्तिः ३. साक्षात्कारः । "येनास्य तत्त्वेषु कृतावभासे समुन्मिमीलेव चिराय चक्षुः" - किरा० ३.२६ ४. मिथ्याज्ञानम् । "शुक्तिकायां रजतवदवभासः" । 
अवमानः	(पुं) अव + मन (ज्ञाने) + घञ् । ‘भावे’ (३.३.१८) । अवमाननम्, तिरस्कारः । "अथावमानेन पितुः प्रयुक्ता दक्षस्य कन्या भवपूर्वपत्नी" - कुमा. १.२१ । 
अवमाननीयः	(पुं) अव + मन (ज्ञाने) + णिच् + अनीयर् "तव्यत्तव्यानीयरः" (३.१.९६) । १. तिरस्कारार्हः २. अवमाननार्हः ।  
अवमर्दः	(पुं) अव + मृद (क्षोदे) + घञ् । "भावे" (३.३.१८) । १. पीडा, बाधा, वेदना । ‘स च त्वमासाद्य रणावमर्दम्’ - रामा० २. राज्याङ्गे व्रियमाणः उपायः, आक्रमणेन शत्रोः नाशः । अवमर्दः प्रतीघातस्तथा चैव बलीयसाम्’ - भार.शा. राजधर्मे
अवमर्शः	(पुं) अव + मृश (आमर्शने) + घञ् । "भावे" (३.३.१८) १. नाटकस्य पञ्चसु सन्धिषु अन्यतमः । "मुखं प्रतिमुखं गर्भः सावमर्शोपसंहृतिः" - सा.द. ।  २. स्पर्शः, सम्बन्धः, सम्पर्कः । ३. चिन्तनम् ।  
अवरोधकः	(पुं) अव + रुधिर् (आवरणे) + ण्वुल् । "ण्वुल्‌तृचौ" (३.१.१३३) । १. रक्षकः २. वृतिः ३. (वि) प्रतिरोधकः ४. आक्रामकः । "सुधन्वा वीर्यवान् राजा मिथिलामवरोधकः" - रामा. । 
अवरोहः	(पुं) अव + रुह (बीजजन्मादौ) + घञ् । "भावे" (३.३.१८) । १. अवतरणम्, अधः आगमनम् २. आरोहणम् ३. स्वर्गः - अवरोहत्यस्मात् । "अकर्तरि...." इति घञ् "स्वर्लेको देवलोकः स्यादवरोहः फलोदयः" - त्रिकाण्ड. ४. अव+रुह+घः "पुंसि संज्ञायां घः प्रायेण" (३.३.११८) लता । "अवरोहोऽवतरणेऽप्यारोहे च लतोद्गमे" - मेदि . । ५. वटवृक्षस्य शाखा "अवरोहशताकीर्णं वटमासाद्य तस्थतुः" - रामा. ‘शाखा शिकावरोहः स्यात्’ - अमरः ६. सङ्गीते स्वराणाम् अवरोहणम् ।
अवलग्नः	(पुं) अव + लगे (सङ्गे) + क्तः । "क्षुब्धखान्तध्वान्तलग्नम्लिष्टः ...' (७.२.१८) । १. देहस्य मध्य भागः, कटिप्रदेशः `मध्यमं चावलग्नं च मध्यः’ - अमरः । २. सम्बद्धः, । "विपुलतरनिरन्तरावलग्नस्तनपिहितप्रियवक्षसा ललम्बे" - माघ. ७.७१ । 
अवलम्बः	(पुं) अव + लबि (अवस्रंसने) + घञ् । "भावे" (३.३.१८) । १. आश्रयः, सहायः । २. सहायप्रापणम् । "तस्य पाण्डुवदनाल्पभूषणा सावलम्बगमना मृदुस्वना" - रघु. १९.५० । अव + लबि + (कर.) घञ् । "हलश्च"(३.३.१२१) । ३. अधारदण्डः (कर्तरि) अच् "नन्दिग्रहि…."(३.२.१३४) । ४. (वि) दोलायमानम् ।
अवलेह्यः	(पुं) अव + लिन (आस्वादने) + कर्मणि ण्यत् । ‘ऋह्लोर्ण्यत्’ (३.१.१२४) लेहितुं योग्यः, पातुम् अर्हः, जिह्वाग्रेण आस्वाद्यं मधुप्रमतिद्रव्यम् । 
अवलेपः	(पुं) अव + लिप (उपदेहे) + घञ् । ‘भावे’ (३.३.१८) । १. गर्वः, अहङ्कारः । "अवलेपभराक्रान्ता सुरलोकतरङ्गिणी" - चम्वूरामा. । "दंष्ट्राभङ्गं मृगाणामधिपतय इव व्यक्तमानावलेपाः" - मुद्रा. ३.२२ । २. आभूषणम्, आभरणम् ३. लेपनम् । "अवलेपस्तु गर्वे स्याल्लेपने भूषणेऽपि च" - मेदि. । ४. आक्रमणम् । "किं भवतीनामसुरावलेपेनापराद्धम्" - विक्र. १.५ । ५. सम्बन्धः, सहवासः । "अवलेपः सङ्गर्वयोः" - त्रिकाण्ड. । 
अवलेहः	(पुं) अव + लिह (आस्वादने) + घञ् । ‘भावे’ (३.३.१८) । १. लेहनम् । अव + लिह + कर्म. घञ् ‘अकर्तरि च कारके संज्ञायाम्’ (३.३.१९) । २. लेह्यम् । "अतोऽवलेहान् वक्ष्यामः" - सुश्रुत. । क्वाथादेर्यत् पुनः पाकात् घनत्वं सारसक्रिया । सोऽवलेहश्च लुहश्च प्राश इत्युच्यते बुधैः" - वैद्यकवरिभाषा । 
अवलोपः	(पुं) अव + लुप्लृ (छेदने) + भावे घञ् । "भावे" (३.३.१८) । १. नाशः २. कृन्तनम्, खण्डनम् ३. अधरखण्डनम्, चुम्बनम् । "यदधयदधरावलोपनृन्यत्करवलयस्वनितेन तद्विवव्रे" - माघ. ५.४५ ।  
अवलोकः	(पुं) अव + लोकृ (दर्शने) ‘घञ्’ "भावे" (३.३.१८) । १. दृष्टिः २. दर्शनम् "अवलोक एव नृपतेः स्म दूरतो रभसाद्रथादवतरीतुमिच्छतः" - माघ १३.७ । 
अववादः	(पुं) अव + वद (व्यक्तायां वाचि) + घञ् । "भावे" (३.३.१८) । १. निन्दा, दूषणम् २. तिरस्कारः, अनादरः ३. अपकीर्तिः, अपवादः । 
अवशोषः	(पुं) अव + शुष (शोषणे) + घञ् । "भावे" (३.३.१८) अत्यन्तशोषः । 
अवसेकः	(पुं) अव + षिच (क्षरणे) + घञ् । "भावे" (३.३.१८) । १. समन्तात्सेचनम् २. स्नानम् "देशः को नु जलावसेकशिथिलः" (मृच्छ ३.१२) । ३. नेत्रवस्तिरोगभेदः । "अवसेको भवेद्वस्तेस्तस्मात् दोषान् विवर्जयेत्" (सुश्रुतः) । 
अवसादः	(पुं) अव + सद् (षद्लृ-विशरणगत्यवसादनेषु) + घञ् । ‘भावे’ (३.३.१८) । १. अवसन्नता, नाशः । "धैर्यावसादेन हृतप्रसादा वन्यद्विपेनेव निदाघसिन्धुः" किरात. ३.३८ । २. विषादः, सादः । ३. असमर्थता ४. श्रान्तता । "किमिवावसादकरमात्मवताम्" - किरात ६.१९ । ५. पराजयः "अलं स्वपक्षावसादशङ्कया" - माल-१ । ६. निमग्नता - धुरं गुर्वीं वोढुं स्थितमनवसादाय जगतः" - किरात १८-४७ । ७. अवसानम्, समाप्तिः । 
अवसरः	(पुं) अव + सृ (गतौ) + अप् (बहुलकात्) । १. प्रस्तावः, प्रसङ्गः । "प्रस्तावेऽवसरो वर्षे" त्रिकाण्ड० । "भवद्गिरामवसरप्रदानाय वचांसि नः" - माघः २.८ । ३. मन्त्रविशेषः ४. वर्षणम्, वृष्टिः ५. स्थानम् "द्रुतमेत्य पुष्पधनुषो धनुषः कुमुदेऽङ्गनामनसि चावसरम्" माघ. ९.४१ । ६. क्षणम् ७. योग्यकालः, उचितसमयः । "विमानशृङ्गाण्यवगाहमानः शशंस सेवावसरं सुरेभ्यः" - कुमा. ७.४० । ९. शिष्यजिज्ञासानिवृत्तौ अवश्यवक्तव्यरूपः सङ्गतिविशेषः । "अवसरो वत्सरे क्षणे" - हेम । "अथावसरः पुमान् । प्रस्तावे मन्त्रभेदे च वर्षणे चापि कीर्तितः" - मेदिनी । 
अवसर्गः	(पुं) अव + सृज् (विसर्गे) + घञ् । "भावे" (३.३.१८) । १. अप्रतिबन्धः २. स्वेच्छाचारः ३. स्वतन्त्रता "अवसर्गः प्राकाम्यं स्वाच्छन्द्यानुमननमित्यपि" त्रिकाण्ड. । 
अवसायः	(पुं) अव + सो (षो-अन्तकर्मणि) + घञ् । "भावे" (३.३.१८) । समाप्तिः । "परितः प्रसभेन नीयमानः शरवर्षैरवसायमाश्रयाशः" - माघ. २०.७२ । १. शेषः ३. निश्चयः, निर्णयः "अथावसायः शेषे स्यात् समाप्तौ निश्चयेऽपि च" मेदिनी । 
अवस्कन्दः	(पुं) अव + स्कन्द (स्कन्दिर्-गतिशोषणयोः) + घञ् । "भावे" (३.३.१८) । १. आक्रमणम् "अवस्कन्दभयाद्राजा प्रजागरकृतश्रमम्" । (हितो.) २. अवगाहनम् "लतानुपातं कुसुमान्यगृह्णन् स नद्यवस्कन्दमुपास्पृशच्य" (भट्टिः २.११) । ३. अवतरणम् । ४. अव + स्कन्द (स्कन्दिर्-गतिशोषणयोः) घञ् । "हलश्च" (३.३.१२१) । सेनानिवेशस्थानम्, शिबिरम् । 
अवष्टभ्य	(पुं) अव + स्तन्भ् (स्तन्भु रोधने) + ल्युप् + षत्वम् । "समासेऽनञ्पूर्वे क्त्वो ल्यप्" (७.१.३७) । "अवाच्चालम्बनाविदूर्ययोः" (८.३.६८) । १. अवलम्ब्य । २. प्रतिरूध्या ।
अवष्टम्भः	(पुं) अव + स्तम्भ् (स्तन्भु-रोधने) + घञ् + षत्वम् । "भावे" (३.३.१८) ।  "अवाच्चालम्बना…" (८.३.६८) । १. प्रारम्भः २. अनम्रता ३. आलम्बः, अवलम्बः "खङ्गलतावष्टम्भनिश्चलः" - मालती ३.२१ । ४. स्तम्भः "रघोरवष्टम्भमयेन पत्त्रिणा" रघुः ३.५३ । ५. गर्वः ६. रोधनम् ७. स्वर्णम् "स्वर्णारम्भाववष्टम्भौ’ त्रिकाण्ड. ३.३.१८३ । "अवष्टम्भः सुवर्णे च स्तम्भप्रारम्भयोरपि" - मेदिनी । ८. सवम् - हलायुधः । 
अवघातः	(पुं) अव + हन (हिंसागत्योः) + घञ् ‘भावे’ (३.३.१८) । १. अवहननम् । यज्ञादिषु पुरोडाशाख्यहोमद्रव्यसम्पादनाय व्रीह्यादिधान्यानां घट्टनद्वारा वितुषीकरणम् । संस्कारविशेषः । २. सामान्यतया धान्यानाम् आहननम्, ३. ताडनम् "कर्णावघातैरपि ताड्यमाना दूरीकृता करिवरेण" ‘अधरे दत्तदन्तावघाते’ - सा.द । 
अवहासः	(पुं) अव + हसे (हसने) + घञ् । ‘भावे’ (३.३.१८) । १. परिहासः यच्चावहासार्थमसत्कृतोऽसि विहारशय्यासनभोज’ नेषु. । (गीता ११.४२) । १. मृदुहासः, मन्दहासः ।
अवह्वरः	(पुं) अव + ह्वृ (कौटिल्ये संवरणे च) + घः । ‘पुंसि संज्ञायां घः प्रायेण’ (३.३.११४) । १. कुटिलमार्गः, वञ्चनम् । (वि) २. कुटिलः, वक्रः ।
अवकरः	(पुं) अवकीर्यते - अव + कृ (विक्षेपे) + अप् । ‘ऋदोरप्’ (३.३.५७) सम्मार्जन्यादिक्षिप्तः धूल्यादिः "अवकरनिकरं विकिरति तत् किं कृकवाकुरिव हंसः" - नीतिशतकम् । ‘सङ्करोऽवकरस्तथा’ - अमरः ।
अवस्करः	(पुं) अवकीर्यते क्षिप्यते । अव + कृ (विक्षेपे) + अप् । "ऋदोरप्" (३.३.५७) । "वर्चस्केऽवस्करः" (६.१.१४८) । १. अन्नमलम् "अवस्करोऽन्नमलम्" (सि.कौ) । २. मलम् "उच्चारावस्करौ शमलं शकृत्" (अमरः) । ३. गुह्यदेशः "गुह्येऽप्यवस्करः" (अमरः ३.३.१६७) । अवस्करोऽपि वर्चस्के गुह्ये" (मेदिनी) । ४. अवकरराशिः, धूल्यादिराशिः । 
अवगुणः	(पुं) अवकृष्टः गुणः - १. दोषः २. दुर्गुणः । "परावगुणम् अन्यदोषमिति" - किरा. १३.४८ ।
अवकेशी	(पुं) अवकेशिन् । अव निर्गतं, कं-सुखं, यस्मात् अवकम् फलशून्यताम् ईष्टे - अवक् + ईश (ऐश्वर्ये) + णिनिः । ‘सुप्यजातौ णिनिस्ताच्छील्ये’ (३.२.७८) । १. वन्ध्यः वृक्षः "वन्ध्योऽफलोऽवकेशी च"- अमरः । "निन्द्यते पितृभिस्तप्तैर्निरपत्यधनः पुमान् । अध्वनीनैः अतिश्रान्तैः अवकेशीव पादपः" । चम्पू भारतम् । २. अवसन्नाः केशाः विद्यन्ते अस्य । अवकेश + इनिः ‘अत इनिठनौ’ (५.२.११५) अल्पकेशी । 
अवक्रयः	(पुं) अवक्रीयते प्रतिरूपदानेन स्वाधीनं क्रियते अनेन - अव + डुक्रीञ् (द्रव्यविनिमये) + अच् । "एरच्" (३.३.५६) । १. मूल्यम् । "मूल्यं वस्नोऽप्यवक्रयः" - अमरः । २. भाटकम् [एतावत्कालमुपभोगार्थं भाण्डवस्त्राश्वादिः मया दीयते, मह्यं च दुश्माभिः एतावत् धनं देयम् इत्येवंविधम्] ३. शुल्कस्थावे देयं धनम् "विक्रयावक्रयाधानयाचितेषु पणान् दश" - याज्ञ. २.२३८ । ४. वणिग्भिः सर्वकाराय दीयमानः करः । "राजग्राह्यं द्रव्यम्" - सि.कौ । 
अवखादः	(पुं) अवगतः खादः स्थितः [अवज्ञातः निन्दितः] निन्द्यं खाद्यं भोजनं वा । "अवखादः अवज्ञातः खादः जुगुप्सितहविर्विशेषः" - भा. । 
अवल्गुजः	(पुं) अवजल्गोः अशोभनात् जातः । जनी (प्रादुर्भावे) + डः । "पञ्चम्यामजातौ" (३.२.९८) । "अवल्गुजस्सोमराजी" - अमरः । ‘अवल्गुजाद् बीजकर्षं पीत्वा…’ वै’द्यचक्रपाणि सङ्ग्रहः । १. सोमराजीलता (वि) २. असद्वंशे जातः ।
अवटुजः	(पुं) अवटौ जायते - अवटु + डः । ‘सप्तम्यां जनेर्डः’ (३.२.९७) शिरः स्थचरमकेशः । ‘रागवानवटुजेष्ववकृत्य’ - माघः
अवतंसकः	(पुं) अवतंसयति - अव + तसि अलङ्कारे + णिच् + ण्वुल् । ‘ण्वुल्‌तृचौ’ (३.१.१३३) भूषणम् । "कपोलसंश्लेषि विलोचनत्विषा विभूषयन्तीमवतंसकोत्पलम्" - किरा० ४.९ । 
अविनः	(पुं) अवति यज्ञम् । अव (रक्षणे) + इनच् । ‘श्यास्त्याहृञविभ्य इनच्’ (उ. २.४७) । १. अध्वर्युः ।
अवसः	(पुं) अवति रक्षति । अव (रक्षणे) + असच् । "अत्यविचमितमिरभिलभिनभितपिपतिपनिपणिमहिभ्योऽसच्" (उणा ३.४०४) । १. राजा २. सूर्यः ३. अर्कवृक्षः ४. पाथेयभेदः "देशान्तरं गच्छता मार्गमध्ये तटागादिसमीपे भोक्तव्यः ओदनविशेषः । ‘वेददी० । 
अवदंशः	(पुं) अवदश्यते - अव् + दंश (दशमे) + कर्म०घञ् |  "अकर्तरि च कारके संज्ञायाम्" (३.३.२९) । १. पिपासाजनकः आहारः । ‘अन्यतममासवं पाययेदङ्गारशूल्यावदंशम्’ - सुश्रुतः ‘अवदंशस्तु भक्षणम्’ - अमरः
अवदोहः 	(पुं) अवदुह्यते - अव + दुह (प्रपूरणे) + घञ् । "अकर्तरि च कारके सञ्ज्ञायाम्" (३.३.१९) १. क्षीरम्, दुग्धम् । "अवदोहः पयः क्षीरम्" - त्रिकाण्ड० । २. अव + दुह (भावे) घञ् । "भावे" (३.३.१८) । दोहनम्
अवनाटः	(पुं) अवनतं नासिकायाः । "नाटच्" । "नते नासिकायाः संज्ञायां टीटञनाटज्भ्रटचः" (५.२.३१) । अवनतं नासिकायाः अवनाटम् । तद्योगात् नासिकापि अवनाटा । सा अस्य अस्तीति अच् । "अर्शाअदिभ्योऽच्" (५.२.१२७) नता नासिका यस्य तत् नासिकावान् । ‘अवटीटोऽवनाटश्चावभटो नतनासिके’ - अमरः
अवशीर्षः	(पुं) अवनतं शीर्षं यस्य + वा कप् । "शेषाद्विभाषा" (५.४.१५४) । १. अवाङ्मस्तके । २. अवशीर्षः नाम कश्चन शयनदोषः, सुश्रुतोक्त सप्तशय्यादोषेषु अन्यतमः । ३. नेत्ररोगस्य कश्चन प्रकारः । ‘अवाक्शीर्षे दीर्घन्युब्जोतानसङ्कुचितदेहस्थितता दक्षिणपार्श्वस्थायिनः प्रदानमिति सप्त शय्यदोषाः’ - सुश्रुतः ।  
अवनीध्रः	(पुं) अवनीं धरति । धृञ् (धारणे) + कः "कप्रकरणे मूलविभुजादिभ्य उपसङ्ख्यानम्" (वा) (३.२.५) पर्वतः, गिरिः "स्पुटमेव समस्तमापदा तददिदानीमवनीध्रमूर्धसु" - माघ० १६.७८ । 
अवनि(नी)भृत्	(पुं) अवनीं बिभर्ति - डुभृञ् (धारणपोषणयोः) + क्विप् "सत्सूद्विषद्रुहदुह…. क्विप्" (३.२.६१) । 
अवनीशः 	(पुं) अवन्या ईशः राजा, नृपः, प्रभुः । 
अवनीतनयः	(पुं) अवन्याः तनयः । १. कुजः, अङ्गारकः । २. नरकासुरः । (स्त्री) अवनीतनया - अवन्याः भूम्याः तनया । सीता । 
अवनी(नि)पतिः	(पुं) अवन्याः पतिः । "हरिरिव युगदीर्घेर्दोर्भिरंशैस्तदीयैः पतिरवनिपतीनां तैश्चकाशे चतुर्भिः" - रघु० १०.७६ । 
अवनि(नी) पालः 	(पुं) अवन्याः पालः राजा, भूपतिः । ‘कतिचिदवनिपालः शर्वरीः शर्वकल्पः’ - रघुः
अवबाहुकः	(पुं) अवबद्धो बाहुः येन । अंसे जायमाना वेदना, बाहौ जायमानः वातरोगः "अंसदेशस्थितो वायुः शोषयित्वांसबन्धनम् । शिरास्वाकुञ्च्य तत्रस्थो जनयत्यवबाहुकम्" - सुश्रुत० । 
अवबोधकः	(पुं) अवबोधयति - अव + बुध (अवगमने) + णिच् + ण्वुल् "ण्वुल्‌तृचौ" (३.१.१३३) १. सूर्यः २. स्तुतिपाठकः, निद्रारतस्य राज्ञः जागरयिता ३. उपदेशकः, गुरुः, उपाध्यायः (वि) ४. सूचकः "निजपराक्रमावबोधकानि चरितानि" - दशकु० । ५. जागरणम् ६. उपदेशकः (ज्ञानदाता) । 
अवभृथः	(पुं) अवभ्रियते अनेन - अव + भृञ् (भरणे) + क्थन् । (उ २.३) १. मुख्यायागस्यान्ते क्रियमाणा इष्टिः । २. अवभृथस्नानम्, यागान्ते क्रियमाणं स्नानम् "भुवं कोष्णेन कुण्डोघ्नी मेध्येनावभृथादपि" - रघु० १.८४ । 
अवमताङ्कुशः	(पुं) अवमतः अङ्कुशः येन । १. मदगजः, नियन्त्रयितुम् अशक्यः गजः । २. स्वेच्छाप्रवृत्तिमान् । (लाक्ष०) । 
अवमन्थः	(पुं) अवमथ्नाति - अव + मन्थ + अच् । ‘नन्दिग्रहि….’ (३.१.१३४) सुश्रुतोक्तः पालीस्थः रोगभेदः । ‘अवमन्थः सकण्डूको ग्रन्थिको जम्बुलस्तथा’ - सुश्रुतः ।
अवयवः	(पुं) अवयौति - अव + यु (मिश्रणेऽमिश्रणे च) + अच् । "नन्दिग्रहिपचादिभ्यो ल्युणिन्यचः" (३.१.१३४) [अप् वा । ‘ऋदोरप्’ (३.३.५७) ।] १. शरीरस्य किञ्चन अङ्गम् (हस्तपादादिकम्) । "मुखावयवमूलां तां नैऋता यत्पुरो दधुः"  - रघुः १२.४३ । २. कश्चन भागः, एकदेशः । ‘तेषामवयवान् सूक्ष्मान् षण्णामप्यमितौजसाम्’ - मनु० ३. तार्किकाणां न्यायाङ्गम् । "प्रतिज्ञाहेतूदाहरणोपनयनिगमनानि पञ्चावयवाः" - तर्क. ।  ४. उपायः, साधनम्, उपकरणम् ५. प्रतिज्ञादीनां पञ्चावयवानां स्वरूपस्यप्रतिपादकः कश्चन ग्रन्थः । 
अवहस्तः	(पुं) अवरं हस्तस्य । एकदेशी त.स । हस्तपृष्ठम् । "अवहस्तो हस्तपृष्ठतः" (अभि.चि) । 
अवरव्रतः	(पुं) अवरम् अधमं व्रतमस्य । १. सूर्यः २. अर्कवृक्षः ३. अधमः । 
अवरवर्णजः	(पुं) अवरवर्णे जायते । जनी (प्रादुर्भावे) + डः । "सप्तम्यां जनेर्डः" (३.२.९८) । १. अवरवर्णे जातः, शूद्रः । 
अवरजः	(पुं) अवरस्मिन् काले जायते - जनी (प्रादुर्भावे) + डः "सप्तम्यां जनेर्डः" (३..२.९७) १. कनिष्ठभ्राता । ‘जघन्यजे स्युः कनिष्ठयवीयोऽवरजानुजाः’ - अमरः "सौमित्रिणा सावरजेन मन्दमाधूतबालव्यजनो रथस्थः" - रघु. १४.११ २. ब्राह्मादिचतुर्षु वर्णेषु अन्तिमः । ‘द्वौ शूरावरजौ धीरवित्रपाख्यैः निजाख्यया’ - राजतर० (स्त्री) अवरजा ३. कनिष्ठा भगिनी "रावणावरजा तत्र राघवं मदनातुरा" - रघु. १२.३२ ४. शूद्रा स्त्री । ५. अनन्तरं जाता । "आत्मभूरवरजाखिलप्रजः स्वर्पतेरवरजत्वमाययौ" - माघ० १४.७४ । 
अवरः	(पुं) अवराति अव + रा (दाने) + कः । "आतश्चोपसर्गे" (३.१.१३६) [न वरः इति वा] १. अग्रिमः कालः २. पृष्ठभागः ३. अन्तिमः ४. अधमः, निकृष्टः । "दूरेण ह्यवरं कर्म बुद्धियोगाद्धनञ्जय" - गीता. (२.४९) ६. लघुः । ७. पृष्ठभागस्यः ८. न विद्यते वरः यस्मात् । श्रेष्ठः ९. (न) गजस्य ऊरोः पृष्ठभागः ‘द्वौ पूर्वपश्चाज्जङ्घादिदेशौ गात्रावरे क्रमात्’ - अमरः
अवरोधः	(पुं) अवरुध्यते अत्र - अव + रुधिर् (आवरणे) + अधिकरणे घञ् । "हलश्च" (३.३.१२१) । १. अन्तःपुरम्, राज्ञीवासः । "तेनावरोधप्रमदासखेन विगाहमानेन सरिद्वरां ताम्" - रघु. १६.७१ २. अवरुध्यते स्म - अव + रुधिर् + कर्म. घञ् । "अकर्तरि च कारके संज्ञायाम्" (३.३.१९) अन्तःपुरस्त्री ३. महिषी, राजपत्नी  "काकुत्स्थचिरविरहोत्सुकावरोधान् राजन्यान् स्वपुरनिवृत्तयेऽनुमेने" - रघु. ४.८७ । ४. अव + रुधिर् + भावे - घञ्  । ‘भावे’ (३.३.१८) प्रतिबन्धन्म्  ५. आक्रमणम् ६. तिरोधानम् "अवरोधस्तिरोधाने राजदारेषु तद्गृहे" - मेदि. ७. प्रासादः ८. गर्तः निम्नप्रदेशः ९. बन्धी - "अवरोधस्तु नृपौकसि शुद्धान्ते च तिरोधाने गर्तादौ रोधनेऽपि च" - हेम. । "अवरोधो राजगृहे शुद्धान्तेऽप्यवरोधने" - नानार्थर. १०. रक्षकः ११. आच्छादनम् ११. वृतिः, "कण्ठावसक्तमृदुबाहुलतास्तुरङ्गाद्राजावरोधनवधूरवतारयन्तः" (माघ् ५.१८) ।  
अवरोधिकः	(पुं) अवरोधे नियुक्तः - अवरोध + ठक् । "तत्र नियुक्तः" (४.४.६९) [संज्ञापूर्वकत्वात् वृद्धयभावः] १. कञ्चुकी, अन्तःपुरस्य रक्षकः (स्त्री) अवरोधिका । अवरोधः वासत्वेन अस्ति अस्याः । २. राजपत्नी  ‘ययुस्तुरङ्गाधिरुहोऽवरोधिकाः’ - माघ. १२.२० ३. अन्तःपुरवास्त्रिनी महिला । 
अवरोहशाखः	(पुं) अवरोहाः अधोगच्छन्त्यः शाखाः यस्य । वटवृक्षः । 
अवर्गः	(पुं) अवर्णपर्यायः अकारसदृशानां वर्णानां समूहः  १. (वि) नास्ति वर्गः समूहो यत्र । समूहरहितः, वर्गशून्यः,  
अवलक्षः	(पुं) अवलक्ष्यते - अव + लक्ष (दर्शनाङ्कनयोः) + घञ् । ‘अकर्तरि च कारके संज्ञायाम्’ (३.३.१९) १. श्वेतः ‘अवलक्षो धवलोऽर्जुनः’ - अमरः [‘अव’ इत्यत्र विकल्पेन अकारलोपे (वष्टिभागुरिरल्लोपमवाप्योरुपसर्गयोः) ‘वलक्षः’ इत्यपि रुपम् अस्ति । २. (वि) श्वेतवर्णीयः । 
अवश्यपुत्रः	(पुं) अवश्यः पुत्रः । अवशीभूतपुत्रः, शासितुमशक्यः पुत्रः, अनधीनपुत्रः । 
अवश्यायः	(पुं) अवश्यायते शैत्यमापद्यते । अव + श्यै (श्यैङ्-गतौ) + णः । "श्याद्व्यधास्रुसंस्व्रतीणवसावहृलिहाश्लिषश्वसश्च" (३.१.१४१) । १. हिमम् । "अवश्यायस्तु नीहारस्तुषारस्तुहिनं हिमम्" । अमर. १.३.१८ । "अवश्यायकणासंस्व्रश्चारुमुक्ताफलत्विषः" - भट्टि ६.८० । २. दर्पः । अभिमानः । "वश्यायस्तु नीहारेऽप्यभिमानेऽपि पुंस्यास्यम्" अवश्यायस्तु नीहारेऽप्यभिमानेऽपि पुंस्ययम् मेदिनी । 
अवसथ्यः	(पुं) अवसथ + यत् । छात्रनिलयः, छात्रवेश्म । 
अवसर्पः	(पुं) अवसर्पति अव + सृप् (सृप्लृ-गतौ) + अच् । "नन्दिग्रहिपचादिभ्यो ल्युणिन्यचः" (३.२.१३४) चारः, गुप्त चरः । 
अवसेकियः	(पुं) अवसेकेन निवृत्तः । अवसेक + इमप् । ‘भावप्रत्ययान्तादिमब् वक्तव्यः’ (वा० ४.४.२०) । वटकः । 
अवस्तारः	(पुं) अवस्तीर्यतेऽनेन । अव + स्तृ (स्तृञ्-आच्छादने) + घञ् । "अकर्तरि च कारके" (३.३.१९) । १. यवनिकादिः "परदा इति भाषा । २. आस्तरणम् । ३. आच्छादनम् । 
अवसथः	(पुं) अवस्यति शास्त्रमत्र । अव + सो (षो-अन्तकर्मणि + कथन् (?) । १. छात्रनिलयः, मठः । २. ग्रामः ३. गृहम् । 
अवाकुशाखः	(पुं) अवाची शाखा अस्य । अधःशाखः अश्वत्थवृक्षः संसारवृक्षः ‘ऊर्ध्वमूलमधःशाखम् अश्वत्थं प्राहुरव्ययम् । छन्दांसि यस्य पर्णानि यस्तं वेद सवेदवित् । (गीता १५.१) ‘ऊर्ध्वमूलोऽवाक्शाख एषोऽश्वत्थः सनातनः । (श्रुतिः) ।
अवारपारः	(पुं) अवारम् अर्वाक्तीरं, पारम् उत्तरतीरञ्च यस्य स्तः । अवारपार + अच् (अर्श आदिभ्योऽय् ५.२.१२७) । समुद्रः । 
अविपालः	(पुं) अवीन् पालयति । अवि + पाल् (रक्षणे) + णिच् + अण् । ‘कर्मण्यण्’ ३.२.१९ । १. मेषपालकः । 
अशौचसङ्करः	(पुं) अशौचयोः सङ्करः । जननमरणाशौचयोः मध्ये पुनः जननमरणाशौचयोः पातेन जनितः अशौचविशेषः ।
अश्वः	(पुं) अश्नुते मार्गम् - अशू (व्याप्तौ) + कन् । ‘अशूप्रुषि… विशिभ्यः क्वन्’ (उ. १.१४९) । १. घोटकः, तुरगः । ‘घोटके पीतितुरगतुरङ्गाश्वतुरङ्गमाः’ - अमरः । २. अश्वबलयुक्तः पुरुषविशेषः । ‘अश्वः पुम्भेदवाजिनोः’ - विश्वः । ३. अश्नाति सर्वम् - अश (भोजने) + क्वन् । अग्निः ४. सप्तसङ्खयासूचनाय उपयुज्य मानं पदम् । ५. (वि) अश्नुते व्यानोति । व्यापकः । ६. वृष्णिवंशीयः, चित्रकस्य पुत्रः । ‘चित्रकस्याभवन् पुत्राः पृथुर्विप्रथुरेव च ।.... अरिष्टनेमिरश्वश्च’ - हरिव० ७. दानवविशेषः । ‘ चत्वारिशंद्दनोः पुत्राः ख्याताः सर्वत्र भारत । स्वर्भानुरश्वोऽश्वपतिः......’ महाभा. ।
अशिरः	(पुं) अश्नुते व्याप्नोति, अश्नाति भक्षयति वा । अशू (व्याप्तौ सङ्घाते च)/अश् (भोजने) + किरच । ‘अशेर्णित्’ (उ.१.५२) । १. राक्षसः २. वह्निः, अग्निः ३. सूर्यः ४. वायुः । ‘अशिरो वीतिहोत्रे स्याद्राक्षसे भास्करे पुभान्’ - मेदिनी । (स्त्री) ५. महिला ।
अश्मरीघ्नः	(पुं) अश्मरीं हन्ति । अश्मरी + हन (हिंसागत्योः) + टक् । ‘अमनुष्यकर्तृके च’ (३.२.५३) । वरूणवृक्षः । 
अश्मीरः	(पुं) अश्मा अस्ति अस्य । अश्मन् + ईरन् । मूत्ररोगः । पायुर - इति भाषा । 
अश्मगर्भः	(पुं) अश्मा इव गर्भः यस्य । मरकतमणिः ‘गारुत्मतं मरकतमश्मगर्भो हरिन्मणिः’ - अमरः ।
अशमयोनिः	(पुं) अश्मा योनिः अस्य । मरकतमणिः । 
अश्वमारकः	(पुं) अश्व + मृ (मृङ्-प्राणत्यागे) + णिच् + ण्वुल् । "ण्वुल्तृचौ" (३.१.१३३) । द्र. अश्वमारः । "करवीरः श्वेतपुष्पः शतकुम्भोऽश्वमारकः" (भावप्रकाशः) । 
अश्वनायः	(पुं) अश्वं नयति । अश्व+नी(णीञ्-प्रापणे)+अण् "कर्मण्यण्" (३.१.२) । अश्वपालकः । 
अश्वपः	(पुं) अश्वं पाति रक्षति । अश्व + पा (रक्षणे) + कः । "आतोऽनुपसर्गे कः" (३.२.३) । अश्वपालकः । 
अश्वमारः	(पुं) अश्वं मारयति । अश्व + मृ (मृङ्-प्राणत्यागे) + णिच् + अण् । "कर्मण्यण्" (३.२.१) । करवीरवृक्षः ।  
अश्वरोहः	(पुं) अश्वं रोहति । अश्व + रुह (बीजजन्मनि प्रादुर्भावे च) + अण् । "कर्मण्यण्" (३.२.१) । अश्वारोहः, सादी ।
अश्ववारः	(पुं) अश्वं वारयति । अश्व + वृ (वृञ् वरणे) णिच् + अण् । "कर्मण्यण्" (३.२.१) अश्ववारकः, सादः, सादी । "परस्परोत्पीडितजानुभागा दुःखेन निश्चक्रमुरश्ववाराः"  (माघ ३.६६) । 
अश्ववारणः	(पुं) अश्वं वारयति । अश्व + वृ (वृञ्-वरणे) + णिच् + ल्युः । "नन्दिग्रहिपचादिभ्यो ल्युणिन्यचः" (३.१.१३४) । गलकम्बलरहितगोसदृशपशुविशेषः । गवयः ।
अश्ववाहः	(पुं) अश्वं वाहयति चालयति । अश्व + वह् (प्रापणे) + णिच् + अण् । "कर्मण्यण्" (३.२.१) । अश्वचालकः, सादः । 
अश्वसादः	(पुं) अश्वं सादयति गमयति । अश्व + सद (षद्लृ-विशरणगत्यवसादनेषु) + णिच् + अण् । "कर्मण्यण्" (३.२.१) अश्ववाहः । 
अश्वारूढः	(पुं) अश्वः आरूढः अनेन । अश्वारोहः, सादी । 
अश्वमेधः	(पुं) अश्वः प्रधानतया मेध्यते हिंस्यते अत्र । अश्व + मेध (मेधृ-हिंसने) + घञ् । "हलश्च" (३.३.१२१) । १. यज्ञभेदः । ‘अश्वमेधेन शुध्यन्ति महापातकिनस्त्त्विमे’ (म.भा.अश्व.पर्व.) अश्वमेधः अस्य अस्ति । अश्वमेध + अच् । "अर्श आदिभ्योऽच्" (५.२.१२७) २. राजर्षिभेदः । 
अश्वत्थकः	(पुं) अश्वत्थ + कन् । "न समिवचने" (५.४.५) । १. अश्वत्थवृक्षः । अश्वत्थस्य फलमश्वत्थः । तद्युक्तः कालः अश्वत्थः । तस्मिन् काले देयं ऋणम् । अश्वत्थ + वुन् । "कलाप्यश्वत्थयवबुसाद् वुन्" (४.३.४८) । २. अश्वत्थफलकाले वैशाखादौ देयं ऋणम् । 
अश्वत्थकुणः	(पुं) अश्वत्थस्य पाकः । अश्वत्थ + कुणप् । ‘तस्य पाकमूले पील्वदिकर्णादिभ्यः कुणब्जाहचौ" (५२.२४) । अश्वत्थपाकः फलादिः । 
अश्वपर्णः	(पुं) अश्वनां पर्णं गमनं यत्र । १. रथः, अश्वगमनयुक्तरथः अश्वं व्यापि पर्णं यस्य । २. मेघः, व्यापिगमनः मेघः । 
अश्वमेधीयः	(पुं) अश्वमेधाय हितः । अश्वमेध + छः । "तस्मै हितम्" (५.१.५) । अश्वमेधयोग्यः पशुः, अश्वमेधयज्ञीयाश्वः, ययुः । "ययुरश्वोऽश्वमेधीयः" (अमरः) । 
अश्वरथः	(पुं) अश्वयुक्तः रथः । १. अश्वयुक्तरथः ।
अश्ववारकः	(पुं) अश्ववर + ण्वुल् । "ण्वुल्तृचौ" (३.२.१३३) । सादः, हयनिवारकः ।
अश्ववाहकः	(पुं) अश्ववाह + ण्वुल् । "ण्वुल्तृचौ" (३.१.१३३) अश्ववाहः, अश्वचालकः ।
अश्ववाहनः	(पुं) अश्ववाह + ल्युः । "नन्दिग्रहिपचादिभ्यो….." (३.१.१३४) । अश्ववाहः । 
अश्वचिकित्सकः	(पुं) अश्ववैद्यः ।
अश्वत्थामा	(पुं) अश्वस्य इव स्थाम बलमस्य । अश्व इव तिष्ठति युद्धे इति वा । अश्व + स्था (ष्ठा-गतिनिवृत्तौ) + मनिन् । "सर्वधातुभ्यो मनिन्" (उणा ४.१४५/५९४) "आतो मनिन्क्वनिब्वनिपश्च" (३.२.७४) । २. द्रोणपुत्रः । सप्तचिरञ्जीविषु एकः । अश्वत्थामैव बालोऽयं तस्मान्नाम्ना भविष्यति ॥ मा.आदि १४.४९ । पर्या द्रौणिः, द्रोणिः । द्रौणायनः, कृपीसुतः ‘अश्वस्थामा तु कृपीसुतः । द्रौणायनोऽथ’ (त्रिका.) २. गजभेदः, मालवराजस्य इन्द्रवर्मणः गजः । ‘ततो भीमो महाबाहुरनीके स्वे महागजम् । जघान गदया राजन्नश्वत्थामानमित्युत ॥ (म.भा.द्रो.प.) ।
अश्वपतिः	(पुं) अश्वस्य पतिः । १. अश्वपालकः २. केकयराजभेदः ३. सावित्रीजनकः । 
अश्वमुखः	(पुं) अश्वस्य मुखमिव मुखमस्य । अश्ववदनः, किन्नरः । (स्त्री) अश्वमुखी ङीष् । "जातेरस्त्रीविषयादयोपधात्" (४.१.६३) । "न दुर्वहंश्रोणिपयोधरार्ता भिन्दन्ति मन्दां गतिमश्वमुख्यः" - कुमा. १.११ ।
अश्ववक्त्रः	(पुं) अश्वस्य वक्त्रमिव वक्त्रं यस्य । किन्नरः । 
अश्ववैद्यः	(पुं) अश्वस्य वैद्यः । अश्वचिकित्सकः । 
अश्वराजः	(पुं) अश्वानां राजा । अश्व + राजन् + टच् । "राजाहःसखिभ्यष्टच्" (५.४.९१) । उच्चैःश्रवाः । इन्द्राश्वः । 
अश्वारिः	(पुं) अश्वानाम् अरिः । महिषः । 
अश्वरक्षः	(पुं) अश्वान् रक्षति । अश्व + रक्ष (पालने) + अण् । "कर्मण्यण्" (३.२.१) । अश्वपालः । 
अश्वरक्षकः	(पुं) अश्वान् रक्षति । अश्व + रक्ष (पालने) + ण्वुल् । "ण्वुल्तृचौ" (३.१.१३३) । अश्वपालः । 
अश्वरोधकः	(पुं) अश्वान् रुणद्धि । अश्व + रुध् (रुधिर्-आवरणे) + ण्वुल् । "ण्वुल्तृचौ" (३.१.१३३) । करवीरवृक्षः । 
अश्वायुर्वेदः	(पुं) अश्वायुर्ज्ञापकशास्त्रम्, अश्वशास्त्रम् । 
अश्ववहः	(पुं) अश्वेन उह्यते । अश्व + वह (प्रापणे) + अच् । "नन्दिग्रहिपचादिभ्यो ल्युणिन्यचः" (३.१.१०२) अश्ववाहकः । 
अश्वयुजः	(पुं) अश्वेन नक्षत्रेण युक् युक्ता पौर्णमासी अस्त्यस्य । अश्वयुज् + अच् । "अर्शआदिभ्योऽच्" (५.२.१२७) । आश्विनमासः, आश्वयुजमासः ।  
अषाढकः	(पुं) अषाढ+कन् । "न सामिवचने" (५.४.५) । आषाढमासः । 
अषाढः	(पुं) अषाढया युक्ता पौर्णमसी आषाढी । सा यत्र मासे । आषाढी+अण् । "साऽस्मिन् पौर्णमासीति संज्ञायाम्" (४.२.२१) । १. आषाढमासः । आषाढी पूर्णिमा प्रयोजनमस्य । आषाढ+अण् । पृषो-ह्रस्वः) "विशाखाषाढादण् मन्थदण्डयोः" (५.१.११०) । १. ब्रह्मचरिधार्यः दण्डः । 
अष्टकर्मा	(पुं) अष्टकर्मन् । अष्टौ कर्माण्यस्य । उशनसोक्ताष्टकर्मयुक्तः राजा, अष्टगतिकः । "अष्टकर्मा दिवं याति राजा शक्राभिपूजितः" उदा - आदाने च विसर्गे च तथा प्रैषनिषेधयोः । पञ्चने चार्थवचने व्यवहारस्य चेक्षणे ॥ दण्डशुद्ध्योःसदा रक्तस्तेनाष्टगतिको नृपः" ॥ 
अष्टमभावः	(पुं) अष्टमः भावः । १. जन्मलग्नावधिकम् अष्टमस्थानम् । (ज्योतिषम्) । २. तन्वादिद्वादशभावेमषु अष्टमो भावः । “आयुः स्थानम् अष्टमं चायुषः स्थानमष्टमादष्टमं च यत् । तयोरपि व्ययस्थानं मारकस्थानमुच्यते ॥”
अष्टावक्रः	(पुं) अष्टसु भागेषु वक्रः । पृषोदरादित्वात् दीर्घः । ऋषिभेदः । उद्दालकशिष्यस्य कहोडस्य पुत्रः । "उपालब्धः शिष्यमध्ये महर्षिः स तं कोपादुदरस्थं शशाप । यस्मात् कुक्षौ वर्तमानो ब्रवीषि तस्माद्वक्रो भवितास्यष्टकृत्वः" ‘अष्टावक्रः प्रर्थितो वै महर्षिः’ । - म.भा वन १३४.११ । 
अष्टमूर्तिधरः	(पुं) अष्टानां मूर्तीनां धरः । शिवः । “आप्लुतः स विमलैर्जलैरभूदष्टमूर्तिधरमूर्तिरष्टमी" । - माघः १४.१८ । 
अष्टवर्गः	(पुं) अष्टानाम् औषधिविशेषाणां  रविप्रभृतीनां वा वर्गः । १. औषधिविशेषाष्टकम् । "जीवकर्षभकौ मेदे काकोल्यौ ऋद्धिवृद्धिके । अष्टवर्गोऽष्टभिर्द्रव्यैः कथितश्चरकादिभिः”  - भावप्रकाशः । २. ज्योतिषोक्तः रेखाविशेषेण शुभाशुभसूचकः चक्रभेदः । ३. वर्णानाम् अष्टौ वर्गाः । अकचटतपयशवर्गः । क्रमेण १५.५.५.५.५.५.४४ वर्णाः ।  
अष्टाङ्गः	(पुं) अष्टौ अङ्गानि यस्य । १. पातञ्जलोक्तः यमनियमादियोगविशेषः । "यमनियमासनप्राणायामप्रत्याहारधारणाध्यानसमाधयोऽष्टावङ्गानि" - पात.सू. । २. प्रणामभेदः । दोर्भ्यां पद्भ्यां च जानुभ्यामुरसा शिरसा दृशा । मनसा वचसा चेति प्रणामोऽष्टाङ्गईरितः" - वैद्यना-आह्निक० । ३. अष्टद्रव्यघटितः पूजोपकरणार्घः । ‘आपः क्षीरः कुशाग्रं च दधि सर्पिः सतण्डुलम् । यवः सिद्धार्थकश्चैव अष्टाङ्गोऽर्घः प्रकीर्तितः ॥ ४. अष्टद्रव्यात्मकः सूर्यार्घः । ‘आपः क्षीरं कुशाग्राणि घृतं मधु तथा दधि । रक्तानि करवीराणि तथा वै रक्तचन्दनम् - काशीखण्डः । ५. शारीफलकम् "कायबालग्रहोर्ध्वाङ्गशल्यदंष्ट्राजरावृषान् । अष्टावङ्गानि तस्याङ्गः चिकित्सा येषु संश्रिता" । - अष्टाङ्गहृ. १.१.५ । 
अष्टकर्णः	(पुं) अष्टौ कर्णा अस्य । चतुर्मुखः, ब्रह्मदेवः । 
अष्टपात्	(पुं) अष्टौ पादाः अस्य । अष्ट + पाद + वा + अन्तलोपः । "सङ्ख्यासुपूर्वस्य" (५.४.१४०) । १. लूता २. शरभः । 
अष्टपादः	(पुं) अष्टौ पादाः अस्य । लूता, किन्तनुः । "अष्टपादस्तु किन्तनुः" (त्रिकाण्ड.) । २. शरभः । 
अष्टमूर्तिः	(पुं) अष्टौ भूम्यादयो मूर्तयोऽस्य । १. शिवः । "क्षितिर्जलं तथा तेजो वायुराकाशमेव च । यष्टार्कश्च तथा चन्द्रः मूर्तयोऽष्टौ पिनाकिनः" - तु.श १.१ । "अवेहि मां किङ्करमष्टमूर्तेः कुम्भोदरं नाम निकुम्भमित्रम्" - रघु २.३५ । (स्त्री.ब.व) शिवस्य अष्टौ मूर्तयः । 
अष्टश्रवणः	(पुं) अष्टौ श्रवणान्यस्य । ब्रह्मदेवः । 
असद्ग्रहः	(पुं) असति अविद्यमाने मिथ्याभूते वस्तुनि ग्रहः आग्रहः। १. भ्रान्तिज्ञानम्,मिथ्याज्ञानम् । २.बालादीनां दुराग्रहः,अविद्यमाने वस्तुनि आग्रहः ।
असदाचारः	(पुं) असन्  आचारः। दुर्व्यवहारः,दुष्टवर्तनम् । (वि) असन् आचारः यस्य । दुर्व्यवहारवान् ।
असदागमः	(पुं) असन् आगमः। १.नास्तिकमतम्,असच्छास्त्रम् । २.अन्यायेन द्रव्यसम्पादनम् । ३.असतः आगमः। अवैधवस्तुप्राप्तिः।
असिधावकः	(पुं) असिं धावति । धावु(गतिशुद्ध्योः)+अण् । ‘कर्मण्यण्’ (३.२.१) । स्वार्थे कन् ‘न सामिवचने’ (५.४.५) । इति ज्ञापनात् । खड्गमार्जनकर्ता । ‘शस्त्रमार्जोऽसिधावकः’ अमरः ।
असिदंष्ट्रः	(पुं) असिः इव तीक्ष्णा दंष्ट्रा यस्य । मकरः । 
असितोपलः	(पुं) असितः उपलः । इन्द्रनीलमणिः ।
असुररिपुः	(पुं) असुराणां रिपुः । विष्णुः, वासुदेवः ।
अस्वन्तः	(पुं) असूनाम् अन्तः। १.मरणम् । (वि) असूनाम् अन्तः यस्मात् । २.अशुभपरिणामवान् । (न) ३.चुल्ली । 
असुसूः	(पुं) असून् प्राणान् सुवति । असु+षू(प्रेरणे)+क्विप् । ‘सत्सूद्विषद्रुह….’(३.१.६१) । बाणः स सासिः सासुसूः सासो येया येया यमाययः’ (किरा. १५.५) । 
असृक्करः	(पुं) असृक् रक्तं करोति । असृक् + कृ (डुकृञ् करणे) + टः । ‘कृञोहेतुताच्छील्यानुलोम्मेषु’ (३.२.२०) । शरीरस्थधातुः । रसधातुः । रसाद्रक्तं ततो मांसं मांसान्मेदः प्रजायते । मेदसोऽस्थि ततो मज्जा मज्झः शिक्रं तु जायते । ‘सुश्रुत. सूत्रस्था १४.१० । 
अस्तगिरिः	(पुं) अस्तपर्वतः ।
अस्ताद्रिः	(पुं) अस्तपर्वतः ।
अस्तमयः	(पुं) अस्तम् + इण् (गतौ) + अच् । ‘एरच्’ (३.३.५६) । १. सूर्यादीनामस्तगमनम् । ‘स एष कैलास उपान्तसर्पिणिः करोत्यकालस्तमयं विवस्वतः’ (किरा. ५.३५) । २. प्रलयः, नाशः । ‘भाग्यास्तमयमिवाक्ष्णोः हृदयस्य महोत्सवावसानमिव’ (माल. ११.३) । ३. तिरोधानम् । ‘कुर्वन्ति सामन्तमणीनां प्रभा प्ररोहास्तमयं रजांसि’ (रु. ६.३३) । 
अस्तकः	(पुं) अस्तम् अवसानं करोति । अस्त + णिच् + ण्वुल । ‘ण्वुच् तृचौ’ (३.१.१३३) । 
अस्तपर्वतः	(पुं) अस्ताचलः । 
अस्तिकायः	(पुं) अस्ति कायः स्वरूपं यस्य । विद्यमानता स्वरूपः पदार्थः । कालत्रयान्वितं बहुप्रदेशव्यापि वस्तु । स च पञ्चधा - जीवास्तिकायः, धर्मास्तिकायः, अधर्मास्तिकायः, आकाशास्तिकायः, पद्गलास्तिकायः । 
अस्तुङ्कारः	(पुं) अस्तु + कारः । ‘अस्तोश्चेति वक्तव्यम्’ (वा० ६.३.७०) मुम् ।
अस्त्रकण्टकः	(पुं) अस्त्रं कण्टक इव । १. बाणः ‘बाणः स्यादस्त्रकण्टकः’ (त्रिका.) ।
अस्त्रमार्ज्जः	(पुं) अस्त्रं मार्ष्टि । अस्त्र + मृजूष् (शुद्धौ) + अण् । ‘कर्मण्यण्’ (३.१.१) । १. अस्त्रमार्जकः २. शाणकारः तीक्ष्णता कारकः । असिधावः, असि धावकः’ (श.र.) ।
अस्त्रकारकः	(पुं) अस्त्राणां कारकः । १. अस्त्रनिर्माता, आयुधकारः ।
अस्त्रमन्त्रः	(पुं) अस्त्राणां प्रयोगोपसंहारयोः मन्त्रः । अस्त्रप्रयोगोपसंहारावसरे उच्चार्यः मन्त्रः । ‘उदङ्मुखः सोऽस्त्रविदस्त्रमन्त्रं जग्राह तस्मान्निगृहीत शापात्’ - रघुः ५.५९ ।
अस्त्रचिकित्सकः	(पुं) अस्त्रेण चिकित्सति । अस्त्र + कित् + (स्वार्थे) सन् + ण्वुल् । १. शस्त्रवैद्यः ।
अस्थिकृत्	(पुं) अस्थि + डुकृञ् (करणे) + क्विप् । ‘क्विप् च’ (३.२.७६) । मेदः । 
अस्थितुण्डः	(पुं) अस्थि इव कठिनं तुण्डम् यस्य । १. पक्षी ।
अस्थिकरः	(पुं) अस्थि करोति । डुकृञ् करणे टः । ‘कृञोऽहेतुताच्छील्यानुलोम्येषु’ (३.२.१०) । शरीरस्थमेदो धातुः । 
अस्थिपञ्जरः	(पुं) अस्थि पञ्जर इव । १. शरीरास्थिसमूहः । पिञ्जराकारः कङ्कालः ।
अस्थिभक्षः	(पुं) अस्थि भक्षयति । अस्थि + भक्ष (अदने) + अण् । ‘कर्मण्यण्’ (३.२.१) । १. शुनकः २. पक्षिविशेषः ।
अस्थिसंहारः	(पुं) अस्थीनि संहरति योजयति । अस्थि + सम् + हृ (हृञ्-हरणे) + अण् । १. ग्रन्थिमान् वृक्षविशेषः ।
अस्थिजः	(पुं) अस्थ्नः जायते - जनीप्रादुर्भावे + डः । ‘पञ्चम्यामजातौ’ (३.१.९८) । १. मज्जा ।
अस्थिप्रक्षेपः	(पुं) अस्थ्नां प्रक्षेपः । १. गङ्गजलादितीर्थे अस्थिविसर्जनम् । 
असुरः	(पुं) अस्यति क्षिपन्ति देवान्-असु(क्षेपणे)+उरन् । ‘असेरुरन्’ (उ. १.४३) (न सुरः असुरः इति वा) । १. राक्षसः, दैत्यः । ‘सुराप्रतिग्रहाद्देवाः सुरा इत्यभिविश्रुताः । अप्रतिग्रहणात्तस्या दैतेयाश्चासुरास्तथा’ - रामा । ‘असुरा दैत्यदैतेय….’ अमरः । २. अस(दीप्तौ)+उरन् । ‘असेरुरन्’ (३.१.४३) । सूर्यः ‘असुरः सूर्यदैत्ययोः’ - अमरः । ३. गजः ‘दन्तावलो महाकायो वारणः कुञ्जरोसुरः - वैज. । (स्त्री) ४. असुरा ‘अजाद्यतष्टाप्’ (४.१.४) । रात्रिः । ‘असुरा रजनीवास्योः’ - अमरः । (वासी-तक्षोपकरणम्) ६. असुरी ‘अस्+उरन्(असेरुरन्. ३.१.४३)+ङीष् । ‘पुंयोगादारव्यायाम्’ (४.१.४८) । राक्षसी ‘असुरीं योनिमापन्नाः’ - गीता । ७. कृष्णसर्षपः ‘असुरी कृषिकाचसौ’ अभि.चि ।
अस्रः	(पुं) अस्यते । असु(क्षेपणे)+रक्,बाहु०। १.कोणः। २.केशः,कचः। (न) ३.अश्रु,नेत्राभ्यां निर्गतं जलम् । ‘कुर्यात्सास्रं शिराहर्षं तेनाक्ष्युद्वीक्षणाक्षमम्’ वाग्भटः*। ४.रक्तम्,शोणितम् । ‘प्रावर्तयन्नदीरस्रैर्द्विषां तद्योषितां च सः’ माघः१९.११५। ‘अस्रः कोणे कचे पुंसि वक्लीबमश्रुणि शोणिते’ मेदिनी । 
असिगण्डः	(पुं) अस्यते क्षिप्यते इति असिः । क्षिप्तः इत्यर्थः । असिः दण्डः यस्मिन् । क्षुद्रोपाधानम् ।
अस्रपः	(पुं) अस्रं पिबति - अस्र + पा (पाने) + कः । ‘सुपि स्थः’ (३.२.४) । १. राक्षसः । २. राक्षसदेवताकं मूलानक्षत्रम् । ‘द्विरागमं लघुध्रुवे चरेऽस्रपे मृदूडुनि’ मुहूर्तचि. (स्त्री) ३. जलौका ६. राक्षसी ‘अस्रपा तु जलौकायां डाकिन्यां राक्षसे तु ना’ (मेदिनी) । 
अस्रपः	(पुं) अस्रं रक्तं पिबति । अस्र+पा(पाने)+कः। ‘सुपि स्थः’ ३.२.४। १.राक्षसः। २.राक्षसदेवताकं मूलानक्षत्रम् । ‘द्विरागमं लघुध्रुवे चरेऽस्रपे मृदूडुनि’ मुहूर्तचि०। (स्त्री) अस्रपा । ३.जलौका । ४.राक्षसी,डाकिनी । ‘अस्रपा तु जलौकायां डाकिन्यां राक्षसे तु ना’ मेदिनी । 
अस्रार्जकः	(पुं) अस्रं रक्तम् अर्जयति - अस्र + अर्ज (प्रतियाने) + ण्वुल् । ‘ण्वुल्तृचौ’ (३.१.१३३) । १. श्वेततुलसी २. रक्तोत्पादकः देहस्य रसः ३. (वि) रक्तस्य उत्पादकः । 
अस्रार्जकः	(पुं) अस्रं रक्तम् अर्जयति । अस्र+अर्ज(प्रतियत्ने)+ण्वुल् । ‘ण्वुल्तृचौ’ ३.१.१३३। १.श्वेततुलसी । २.रक्तोत्पादकः देहस्य रसः। (वि) ३.रक्तस्य उत्पादकः। 
अस्रकण्ठः	(पुं) अस्रः कोणः इव कण्ठः यस्य । बाणः। 
अस्रकण्ठः	(पुं) अस्रः कोणः इव कण्ठः यस्य । बाणविशेषः । 
असिपत्रः	(पुं) अस्रिव तीक्ष्णं पत्रमस्य । १. इक्षुः २. उभयपार्श्वे अपि धारया युक्तः खड्गः १अत्याक्षीत् स्वासिपत्रादीनवभासत् परश्वधान्’ (भट्टिः) । ३. खड्गकोशः ४. नरकभेदः कश्चन । ‘असिपत्रः खड्गकोशे पुमानिक्षौ च नारके’ - मेदिनी ।
अस्वामिविक्रयः	(पुं) अस्वामिना कृतः विक्रयः। स्वाम्यरहितेन कृतं विक्रयअम् । ‘निक्षिप्तं वा परद्रव्यं नष्टं लब्ध्वाऽपहृत्य वा । विक्रीयतेऽहमक्षं यत् स ज्ञेयोऽस्वामिविक्रयः’ ।
अहस्करः	(पुं) अहः करोति-अहन्+कृञ् (करणे)+टः । दिवाविभानिशा ….धनुररुष्षु’ (३.२.२१) । वा सकारः ‘कस्कादिषु च’ (८.३.४८) । १. सूर्यः ‘अलञ्चकारास्य वधूरहस्करः’ माघ. २ अर्कवृक्षः । ‘भास्कराहस्करब्रध्नप्रभाकरदिवाकरः’ - अमर. [सकारस्य वैकल्पिकत्वात् ‘अहः करः’ इत्यपि रूपम् ।
अहङ्कारः	(पुं) अहमिति ज्ञानं क्रियते अनेन । अहं + डुकृञ् (करणे) + घञ् । ‘हलश्च’ (३.३.१२१) । १. गर्वः दुरभिमानः आत्मनि श्रेष्ठत्वबुद्धिः । २. अन्तःकरणस्य कश्चन प्रभेदः । ‘गर्वो मदोऽभिमानः स्यादहङ्कारस्त्वहङ्कृतिः’ शब्दरत्नावली । 
अहङ्कारः	(पुं) अहमिति ज्ञानं क्रियते अनेन । अहं + डुकृञ् (करणे) + घञ् । ‘हलश्च’ (३.३.१२१) । १. गर्वः दुरभिमानः आत्मनि श्रेष्ठत्वबुद्धिः । २. अन्तःकरणस्य कश्चन प्रभेदः । ‘गर्वो मदोऽभिमानः स्यादहङ्कारस्त्वहङ्कृतिः’ शब्दरत्नावली । 
अहम्प्रत्ययः	(पुं) अहमिति प्रत्ययः । प्रत्ययः=विश्वासः । ‘अहमस्मि, ममैव’ इत्याकारकः बोधः । ‘न चायमेकान्तेनाविषयः । अहम्प्रत्ययविषययत्वात्’ शा.भा. ।
अहम्भावः	(पुं) अहमिति भावः । गर्वः, अहङ्कारः । 
अहल्याजारः	(पुं) अहल्यायाः जारः । इन्द्रः ।
अहल्यानन्दनः	(पुं) अहल्यायाः नन्दनः । शतानन्दः नाम महर्षिः ।
अहोरात्रः	(पुं) अहश्च रात्रिश्च तयोः समाहारः । अहन्+रात्रि+अच् । ‘अहः सर्वैकदेश….’ (५.४.८७_ इति अच् समासन्तः (रात्राह्नाह्नाः पुंसि’ (२.४.२९) इति पुंस्त्वम् । सूर्योदयद्वयमध्ववर्तिकालः त्रिंशन्मुहूर्तात्मिकः । 
अहिद्रुह्	(पुं) अहिं द्रुह्यति - अहि+द्रुह(जिघांसायाम्)+क्विप् । ‘सत्सूद्विष….क्विप्’ (३.२.६१) । अहिद्विषः एव अर्थाः अत्रापि
अहिबभृत्	(पुं) अहिं बिभर्ति - डु भृञ् (धारणपोषणयोः)+क्विप् ‘क्विप् च’ (३.२.७६) शिवः, ईश्वरः । 
अहिमारः	(पुं) अहिं मारयति मृङ् (प्राणत्यागे)+णिच्+अण् ‘कर्मण्यण् (३.२.१) । १. गरुडः २. मयूरः ३. नकुलः ४ अरिभेदकवृक्षविशेषः ।
अहिमारकः	(पुं) अहिं मारयति-मृङ्(प्राणत्यागे)+णिच्+ण्वुल् । ‘ण्वुल् तृचौ’ (३.१.१३३) अहिमारकपदस्यैव अर्थाः । 
अहिजित्	(पुं) अहिं सर्पं वृत्रासुरं वा जिततवान् । अहि+जि(जये)+क्विप् । ‘सत्सीद्विष…उपसर्गेऽपि क्विप्’ (३.२.६१) । १. कृष्णः (कालियदमनात्) २. इन्द्रह् (वृत्रासुरनाशात्) । 
अहिहा	(पुं) अहिं सर्पं वृत्रासुरं वा हन्ति - अहि+हन (हिंसागत्य्योः)+क्विप् ‘क्विप् च’ (३.२.७६) १. गरुडः २. इन्द्रः ।
अहितुण्डिकः	(पुं) अहितुण्डेन (अहेः तुण्डेन मुखेन) दीव्यति-अहितुण्ड+ठक् । ‘तेन दीव्यति खनति जयति जितम्’ (४.४.२) । ‘सज्ञांपूर्वकत्वात् वृद्धयभाकः सर्पग्राही, भिक्षार्थं सर्पेण यः क्रीडति सः । ‘व्यालग्राहोऽहितुण्डिकः’ - अमरमाला ।
अहिमद्युतिः	(पुं) अहिमा द्युतिः यस्य सः । १. सूर्यह् २. अर्कवृक्षः 
अहिमरुचिः	(पुं) अहिमा रुचिः कान्तिः यस्य । सूर्यः ‘अहिमरुचौ हुमधाम्नि याति चास्तम्’ - माघ. ४.२० ।
अहिमकरः	(पुं) अहिमाः कराः किरण यस्य सः । सूर्यः ।
अहिमांशुः	(पुं) अहिमाह् अंशवः यस्य । सूर्यः । ‘दोषापि नूनमहिमांशुरसो किलेति’ माघ. ४.४६ ।
अहिब्रध्नः	(पुं) अहिह् ब्रध्ने यस्य । शिवह् । ‘अजैकपादहिब्रध्नः पिनाकी चापराजितः’ हरिवं ।
अहिपतिः	(पुं) अहीनां पतिः । सर्पराजः, वासुकिः । 
अहीन्द्रः	(पुं) अहीनाम् इन्द्रः । सर्पराजः वासुकिः । ‘अहीन्द्रदमिभिर्भीमैरंसलम्बिभिरंसलः’ याद. १६.५१ । 
अहीरणिः	(पुं) अहीन् ईरयति दूरीकरोति । अहि+ईर्+अनिः (     ) द्विमुखसर्पः । [द्विमुखसर्पदर्शनात् अन्ये सर्पाः धावन्ति इति श्रूयते] ।
अहिबुध्नः	(पुं) अहेः इव बुध्नः ग्रीवा यस्य (अहिर्बुध्न इत्यपि रूपं श्रूयते) १. रुद्रभेदः २. तद्देवताकम् ३. उत्तरभाद्रपदनक्षत्रम् ४. मुहूर्तभेदः ‘शङ्करं चाजपदं च तथहिर्षुध्नमैत्रकौ….मुहूर्ताः क्रमशो निशि’ ।
अहिकान्तः	(पुं) अहेः कान्तः । वायुः [सर्पस्य पवताशनात्वात् वायोः तथात्वम्] ।
अहिच्छत्रः	(पुं) अहेः छत्रः फणा इव छादकः । १. अर्जुनेन विजित्य द्रोणाचार्याय अर्पितः देशविशेषः । ‘ततोऽर्जुनेन तरसा निर्जित्य द्रुपदं रणे । अहिच्छत्रं सकाम्पिल्यं द्रोणायाथापवर्जितम् । हरि. २. अ. २. मेषशृङ्गीनामकः वृक्षविशेषः । (स्त्री) ३. नगरीवेषः । ‘केशवमानर्तपुरं पाटलिपुत्रं पिरीमहिच्छत्राम् । दितिमदितिं च स्मरतां क्षौरविधौ भवति कल्याणम्’ ज्योतिस्तत्त्वम् । ४ शर्करा ।
अहिनिमौकः	(पुं) अहेः निमौकः । वर्षाकाले सर्पेण विसृज्यमानः तन्वावरणविशेषः ।
अहिपुत्रकः	(पुं) अहेः पुत्रकः इव । (सर्पाकारत्वात्) नौकाविशेषः ।
अहिरिपुं	(पुं) अहेः सर्पस्य रिपुः । १. गरुडः २. नकुलः ३. मयूरः ४. श्रीकृष्णः ५. अहेः वृत्रासुरस्य रिपुः । इन्द्रः ।
अहर्पतिः	(पुं) अह्नः पतिः । रेफः ‘अह्नरादीनां पत्यादिषु वा रेफः (वा) [पक्षे विसर्गोपध्मातीयौ+अतः अहः पतिः, अहःपतिः इत्यपि रूपम्] १. सूर्यः ‘द्यावापृथिव्योः प्रत्यह्रमहर्पतिरिवातपम्’ रघु. १०.५४ ‘विभावसुर्ग्रहपतिः त्विषांपतिरहर्पतिः’ अमर. २. अर्कवृक्षः । 
अहर्बान्धवः	(पुं) अह्नः बान्धवः । १. सूर्यः २. अर्कवृक्षः । 
अहर्मणिः	(पुं) अह्नः मणिः इव । १.सूर्यः २. अर्कवृक्षः
अहर्गणः	(पुं) अह्नां गणः । रेफः ‘रोऽसुपि’ (८.२.६९) । दिनानां समूहः । ग्रहाणां मध्यदिज्ञानार्थं कल्याद्यब्दावधि इष्टकालपर्यन्तं परिगणितः दिनसमूहः । 
अहिः	(पुं) आहन्ति - आ+हन(हिंसागत्योः)+इण् (आङि श्रिहनिभ्यां ह्रस्वश्च’ (उ. ४.१३९) (ङित्वात् टेर्लोपह्) । १ सर्पः ‘सर्पः पृदाकुर्भुजगो भुजङ्गोऽहिभुजङ्गमः’ - अमर. । २. वृशासुर । ‘अहिर्वृत्रेऽपि’ अमरः. ३. सूर्यः ४. राहुः ५. अह(व्याप्तौ+इन् । ‘सर्वाधातुभ्यः इन्’ (उ. ४.११९) पथिकः ६. दुर्जनः, वञ्चकः ७. सर्पस्वामिकम् आहलेषानक्षत्रम् । ८. जलम् ९. भूमिः १०. सीसलोहः ११. दुग्धदात्रीगौः १२. व्यापकः, प्रसृतः (वि) १३. (द्वि.व) द्यावापृथिवी ।
अर्भः	(पुं) ऋ (गतौ) +भन् । ‘अर्तिगॄभ्यां भन्’ उ०३.१५२। १.शिशुः,बालः। ‘शिशुर्डिम्भः० पृथुकार्भोत्तानशयाः’ हैमः। (वि) २.स्वल्पः। ‘इन्द्रमर्भे हवामहे’ ऋक् १.७.५। 
अर्भकः	(पुं) ऋध्नोति वृद्धिं प्राप्नोति । ऋधु(वृद्धौ)+वुन्+भः। ‘अर्भकपृथुकपाका वयसि’ उ०५.५३। १.शिशुः। ‘पितुर्मुदं तेन ततान सोऽर्भकः’ रधुः३.२५। २.भ्रूणः,स्त्रीगर्भः। (वि) स्वल्पः। ३. कृशः। ४. मूर्खः। ५. दरिद्रः। ७. ‘अथार्भकस्त्रिषु । दरिद्रे बालके मूर्खे जडे भ्रूणे तु पुंस्ययम्’ नानार्थर०। ‘अर्भकः कथितो बाले मूर्खेऽपि च कृशेऽपि च’ मेदिनी। ६.सदृशः।
अयः	(पुं) एति सुखम् अनेन । इण्(गतौ)+घः। ‘पुंसि संज्ञायां घः प्रायेण’ ३.३.११८। १.प्राक्तनं शुभकर्म । २.शुभदायकं दैवम् । ‘अयः शुभावहो विधिः’ अमरः। ‘स गुप्तमूलप्रत्यन्तः शुद्धपार्ष्णिरयान्वितः’ रघुः४.२६। ३.अयते जयम् अनेन । द्यूतसाधनम् । 
अर्थालङ्कारः	(पुं) काव्यालङ्कारभेदः। 
अलिम्पकः	(पुं) कुत्सितं लिप्यते वर्णेन । न+लिप+शः(कर्मणि)+कन्(सञ्ज्ञायाम्) । १.भृङ्गः। २.कोकिलः। ३.मधूकवृक्षः। ४.भेकः,मण्डूकः। ५.पद्मकेसरः। 
अलिम्पकः	(पुं) कुत्सितं लिप्यते वर्णेन । न+लिप+शः(कर्मणि)+कन्(सञ्ज्ञायाम्) । १.भृङ्गः। २.कोकिलः। ३.मधूकवृक्षः। ४.भेकः,मण्डूकः। ५.पद्मकेसरः। 
अर्थौघः	(पुं) कोषः,धनभण्डारः। 
अष्टाङ्गधूपः	(पुं) ज्वरनाशकधूपविशेषः । "पलङ्कषा निम्बपत्रं वचा कुष्ठं हरीतकी । सर्षपाः सयवाः सर्पिधूपनं ज्वरनाशनम्” - चक्रदत्तः । 
अव्यथिषः	(पुं) न + व्यथ (भयसञ्चलनयोः) + टिषच् । ‘नञि व्यथेः’  (उ १.४८) । १. समुद्रः २. सूर्यः । ‘अव्यथिषोऽब्धिसूर्ययोः’ (सि.कौ) । 
अम्लातकः*	(पुं) न म्लयति । नञ्+मै+तन्+कन्(स्वार्थे) । अम्लानवृक्षः।
अम्लानः	(पुं) न म्लानः। महासहावृक्षः(आंयला) । ‘अम्लानस्तु महासहा’ अमरः। (वि) म्लानतारहितः।
अयज्वा	(पुं) न यज्वा विधिना इष्टवान् । अकृतयज्ञः। ‘योऽनाहिताग्निः शतगुरयज्वा च सहस्रगुः’ मनुः११.१४। 
अयत्नः	(पुं) न यत्नः। १.यत्नाभावः,आयासाभावः। ‘तदवाप्नोत्ययत्नेन यो हिनस्ति न किञ्चन’ मनुः५.४७। (वि) न यत्नः यस्य । २.प्रयासशून्यः,प्रयत्नरहितः।
अयातुः*	(पुं) न यातुः यातुधानः। १.राक्षसभिन्नः। ‘योमायातुं यातुधानेत्याह’ ऋक् ७.१०४.१६। २.अहिंसकः। ‘ह्वयामि देवाँ अयातुरग्ने’ ऋक् ७.३४.८।
अयोगः	(पुं) न योगः। १.असम्बन्धः। २.तिथिवारादीनां दुष्टयोगः। ३.विधुरः। ४.अरुचिः,अप्रीतिः। ५.*कूटम्,मुद्गरम् । ६.वियोगः,विश्लेषः। ७.कठिनोद्यमः। (वि) न योगः यस्य । ८.असम्बद्धः। ‘अयोगः कठिनोद्यमे । विश्लेषे विधुरे कूटे’ हैमः।
अयवः	(पुं) न यौति सम्बध्नाति । न+यु(मिश्रणेऽमिश्रणे च)+अच् । ‘नन्दिग्रहि०’ ३.१.१३४। १.पुरीषजः मलजन्यः क्रिमिभेदः। २.शत्रुः। ३.कृष्णपक्षः। (वि) न विद्यते यवः यत्र । ४.अङ्गतया यवहीनं तिलसाध्यं पितृकर्मादि ।
अलम्पटः	(पुं) न लम्पटः विषयासक्तः। विषयासक्तिरहितः,निस्पृहः,विरक्तः।   
अलम्पटः	(पुं) न लम्पटः विषयासक्तः। विषयासक्तिरहितः,निस्पृहः,विरक्तः।   
अलयः	(पुं) न लयः। १.उद्भवः। ‘शक्रादिष्वपि लोकेषु श्रूयमाणौ लयालयौ’ रामा०। २.लयाभावः,विनाशाभावः। (वि)  नास्ति लयः यस्य । ३.अवस्थानशून्यः,भ्रमणशीलः। ‘स्वानमानमतिकालिमालया’ माघः। ४.विनाशशून्यः।
अलयः	(पुं) न लयः। १.उद्भवः। ‘शक्रादिष्वपि लोकेषु श्रूयमाणौ लयालयौ’ रामा०। २.लयाभावः,विनाशाभावः। (वि)  नास्ति लयः यस्य । ३.अवस्थानशून्यः,भ्रमणशीलः। ‘स्वानमानमतिकालिमालया’ माघः। ४.विनाशशून्यः।
अलासः	(पुं) न लस्यति अनेन । न+लस+ घञ्(करणे) । जिह्वागतरोगभेदः। ‘जिह्वातले यः श्वयथुः प्रगाढः सोऽलाससञ्ज्ञः कफरक्तमूर्तिः’ सुश्रुतः। 
अलासः	(पुं) न लस्यति अनेन । न+लस+ घञ्(करणे) । जिह्वागतरोगभेदः। ‘जिह्वातले यः श्वयथुः प्रगाढः सोऽलाससञ्ज्ञः कफरक्तमूर्तिः’ सुश्रुतः। 
अलसकः	(पुं) न लस्यति अनेन । लस(श्लेषणे))+वुन्(करणे) । १.उदररोगभेदः। ‘प्रयाति नोर्ध्वं नाधस्तात् आहारो न च पच्यते । आमाशयोऽलसीभूतस्तेन सोऽलसकः स्मृतः’ भावप्र०। (वि) न लसति व्याप्रियते । २. अलस+कन्(स्वार्थे) । अकर्मण्यः,क्रियाशून्यः। 
अलसकः	(पुं) न लस्यति अनेन । लस(श्लेषणे))+वुन्(करणे) । १.उदररोगभेदः। ‘प्रयाति नोर्ध्वं नाधस्तात् आहारो न च पच्यते । आमाशयोऽलसीभूतस्तेन सोऽलसकः स्मृतः’ भावप्र०। (वि) न लसति व्याप्रियते । २. अलस+कन्(स्वार्थे) । अकर्मण्यः,क्रियाशून्यः। 
अलेपकः	(पुं) न लेपः सम्बन्धः यस्य । अलेप+कप् वा । १.निःसम्बन्धः परमात्मा । (वि) २.सम्बन्धरहितः। ३.न लेपकः। न+लिप्+ण्वुल् । लेपकभिन्नः।
अलोकः	(पुं) न लोक्यते । न+लोकृ(दर्शने)+घञ्(कर्मणि) । ‘अकर्तरि०’ ३.३.१९। १.प्रलयः,जगतः नाशः। ‘रक्ष सर्वानिमान् लोकान् नालोकं कर्तुमर्हसि’ रामा०। २.अस्मदादिभिः अदृश्यः स्वर्गपातालादिः। ३.लोकते । लोक+अच् । लोकः। न लोकः दर्शकः। दर्शकभिन्नः। (वि) ४.अदृश्यः,अप्रकाशः। ‘लोकाऽलोक इवाचलः’ रघुः१.६८। ५.लोकशून्यः,निर्जनः देशः। ६.न विद्यते लोकः स्वर्गादिः भोग्यलोकः यस्य । अकृतपुण्यः ऋत्विजादिः। दक्षिणाग्रहणेन न पुण्यभागी इति भोग्यलोकशून्यः सः। ‘अलोका ऋत्विजः’ शत०ब्रा०। (स्त्री) ७.इष्टकाभेदः। ‘अलोका इष्टका उपदधाति’ । (अ) लोकस्य अभावः। अव्ययी०। ८.लोकाभावः।
अलोभी	(पुं) न लोभः अस्य अस्ति । न+लोभ+इनिः| ‘अत इनि०’ ५.२.११५। लोभशून्यः। ‘अलोभी स्यात् प्रजावित्ते गृह्णीयात् सम्मितः करम्’ महाभा०१२प०।  
अलोभः	(पुं) न लोभः धनादिषु अतितृष्णा । लोभाभावः,धनादिषु अतितृष्णाभावः। ‘इज्याऽध्ययनदानानि तपः सत्यं धृतिः क्षमा । अलोभ इति मार्गोऽयं धर्मश्चाष्टविधः स्मृतः’ महाभा०। 
अवशङ्गमः	(पुं) न वशङ्गमः । यो अन्येषाम् इच्छाया अधीनो नास्ति सः । 
अविज्ञेयः	(पुं) न विज्ञेयः । न विज्ञातुं शक्यः । १. परमात्मा (वि) दुर्ज्ञेयः, अवेद्यः । ‘आसीदिदं तमोभूतमप्रज्ञातमलक्षणम् । अप्रतर्क्यमविज्ञेयं प्रसुप्तमिव सर्वतः । (मनुः १.५) । 
अविदितः	(पुं) न विदितः (ज्ञातः) । १. परमेश्वरः । ‘अन्यत्र विदितादन्यत्राविदितादन्यत्र कृताकृतात्’ (श्रुतिः) । (वि) २. अविज्ञातः ‘अविदितगतयामा रात्रिरेव व्यरंसीत्’ (उ.रा. १.२७) । 
अस्वाध्यायः	(पुं) न विद्यते स्वाध्यायः वेदाध्ययनं यस्मिन् । १.अनध्ययनकालः। (वि) नास्ति स्वाध्यायः वेदाध्ययनं यस्य । २.अकृतवेदाध्ययनः,निराकृतिः। ‘अस्वाध्यायो निराकृतिः’ अमरः। 
अस्वाध्यायः	(पुं) न विद्यते स्वाध्यायः वेदाध्ययनं यस्मिन् । अनध्ययनकालः । (वि) नास्ति स्वाध्यायः वेदाध्ययनः यस्य । अकृतवेदाध्ययनः ‘अस्वाध्यायो निराकृतिः’ अमरः । 
अविधिः	(पुं) न विधिः (अभावे न.त) १. नियमाभावः, अक्रमः । ‘यजन्ते नामयज्ञैस्ते दम्भेनाविधिपूर्वकम्’ (गीता १६.१७) । (वि) न विधिः यस्य । २. नियमरहितः, क्रमशून्यः । 
अविनश्वरः	(पुं) न विनश्वरः (विरोधे न.त) १. कूटस्थः परमेश्वरः (वि) २. अविनाशी, चिरस्थायी । 
अवियोगः	(पुं) न वियोगः (अभावे न.स) । वियोगाभावः । २. (विरोधे न.त) संयोगः (वि) न वियोगः यस्य । ३. विरहरहितः ४. संयुक्तः ।
अविरामः	(पुं) न विरामः (अभावे न.त) । १. विरामशून्यता २. अविच्छेदः । (वि) न विरामः यस्य । ३. अविश्रान्तः, विरामरहितः ४. सन्ततः । ‘अनिमिषमविरामा रागिणां सर्वरात्रम्’ (माघः ११.१८) । (क्रि.वि) ५. नैरन्तर्येण, सातत्येन ।
अविरोधः	(पुं) न विरोशः । १. विरोधराहित्यम्, सम्मतिः २. अप्रतिबन्धः ३. आनुगुण्यम्, ‘श्रुतिस्मृतिविरोधे तु श्रुतिरेव गरीयसी । ‘अविरोधे तयोः कार्यं स्मार्तं वैदिकवत् सदा’ ॥ (जाबालः) । 
अविलम्बः	(पुं) न विलम्बः (अभावे न.त) । १. विलम्बाभावः, शैघ्र्यम् । (वि) नास्ति विलम्बः यस्य । २. विलम्बरहितः (क्रि.वि) । ३. शीघ्रम् । 
अविवादः	(पुं) न विवादः (न.त) । विरुद्धः वादः (कथनं) विवादः । १. विवादशून्यता, ऐकमत्यम् । ‘यमो वैवस्वतो देवो यस्तवैष हृदि स्थितः । तेन चेदविवादस्ते  मा गङ्गां मा कुरून् गमः’ (मनुः ८.९२) । २. निर्व्यवहारः । विरूद्धः वादः (व्यवहारः) विवादः । विरुद्धव्यवहारराहित्यम् । ३. विरुद्धवादः विवादः (विरोधः) ३. विरोधराहित्यम् (वि) नास्ति विरुद्धः वादः यत्र । ४. संशयरहितः, निर्णीतः । 
अविवेकः	(पुं) न विवेकः (भेदकधर्मेण ज्ञानम्) अभावे (न.त) १. विवेकशून्यता, अविमर्शिता । ‘सहसा विदधीत न क्रियामविवेकः परमापदां पदम्’ । (किरा २.३०) । २. त्वरितता ३. अज्ञानम्, मिथ्याज्ञानम् । ‘तद्योगोऽप्यविवेकात्’ (सां. सूत्रम्) । (वि) नास्ति विवेकः यस्य (न.ब) । ४. अविमृश्यकारी’ । "उत्तमोत्तममप्राप्यमविवेकोऽभिवाञ्छसि’ (विष्णुपु.) । 
अविशेषः	(पुं) न विशेषः (भेदकधर्मः) (अभावे न.त) । १. विशेषाभावः, समानता । ‘पितरो यत्र पूज्यन्ते तत्र मातामहा ध्रुवम् । अविशेषेण कर्तव्यं विशेषान्नरकं व्रजेत्’ ॥ (श्राद्धतत्त्वम्) । 
अविपाकः	(पुं) न विशेषेण पच्यन्ते फलरूपेण । वि + पच् (डु पचष्-पाके) + घञ् । ‘अकर्तरि च कारके संज्ञायाम्’ (३.३.१९) । १. फलरूपेण अपरिणतः धर्माधर्मादिः । २. नास्ति विपाको यत्र, अग्निमान्द्यहेतुः रोगभेदः । ३. न विपाकः (अन्नादेः पाकः) । अपक्वता, पाकाभवः । 
अविषयः	(पुं) न विषयः । १. अगोचरः २. अदृश्यता, अविद्यमानता । ‘रवेरविषये किं न दीपस्य प्रकाशनम्’ (हितो २/७९) (वि) न विषयः यत्र । ४. विषयशून्यः अदृश्यः ५. अनुद्देश्यः, अलक्ष्यः । ‘परिच्छेदातीतः सकलवचनानामविषयः । पुनर्जन्मन्यस्मिन्ननुभवपथं यो न गतवान्’ (मालती १.३३) । 
अविष्टम्भः	(पुं) न विष्टम्भः (न.त) । १. आश्रयशून्यता (वि) नास्ति विष्टम्भः यस्य । २. आलम्बनशून्यः, निराश्रयः । 
अविसंवादः	(पुं) न विसंवादः (प्रमाणाननुगुणः) (विरोधे न.त) । १. आनुगुण्यम्, प्रमाणानुसरणम्, निर्विरोधः । 
अव्ययः	(पुं) न वीयते न व्यपगम्यते चेतनः अस्मात् । न +वि + इण् (गतौ) + अच् । ‘एरच्’ (३.३.५६) । १. विष्णुः । ‘अव्ययः पुरुषः साक्षी’ (वि.स) । ‘नमस्कृत्य सुरेशाम विष्णवे प्रभविष्णवे । पुरुषायाप्रमेयाय शाश्वतायाव्ययाय च’ (मार्क.पु) २. शिवः (न) ३. परब्रह्म । ‘अनण्वस्थूलमह्रस्वमदीर्घमजमव्ययम् । अरूपगुणवर्णाख्यं तद् ब्रह्मेत्यवधारयेत् ॥ (आत्मबोधः) ४. लिङ्गत्रयाविकृतं पदम् । ‘सदृशं त्रिषुलिङ्गेषु सर्वासु च विभक्तिषु । वचनेषु च सर्वेषु यन्न व्येति तदव्ययम्’(वि) ५. अनश्वरम् । ६. अविकारः ‘वेदाविनाशिनं नित्यं य एतमजमव्ययम्’ - गीता २.११ । ७. शाश्वत फलदायकः । ८. व्ययरहितः ।  
अव्यक्तलिङ्गः	(पुं) न व्यक्तं (दम्भाभावेन गुप्तं) लिङ्गम् अस्य । १. गुप्ताश्रमयुक्तः संन्यासी (न) अव्यक्तस्य लिङ्गम् (अनुमापकम्) । २. साङ्खयमतसिद्धं महत्तत्त्वादि ३. अव्यक्तं लिङ्गं (चिह्नम्) अस्य । ३. अस्पष्टचिह्नकं रोगादि । 
अव्यक्तरागः	(पुं) न व्यक्तः (अल्पव्यक्तः) रागः (आरुण्यम्) । १. ईषद्रक्तः । ‘अव्यक्तरागस्त्वरुणः’ (अमरः) । (वि) अव्यक्तः रागः यस्य । २. अरुणवर्णयुतः । 
अव्यक्तः	(पुं) न व्यक्तः । १. विष्णुः । ‘विष्णावप्यजिताव्यक्तौ’ (अमरः) । २. शिवः ३. कामः ४. जीवः, आत्मा । ‘अव्यक्तोऽयमचिन्त्योऽयमविकार्योऽयमुच्यते’ । (गीता २.२५) । ५. स्वभावः (न) साङ्ख्योक्तं प्रधानम् (प्रकृतिः) । ‘सावयवं परतन्त्रं’ व्यक्तं विपरीतमव्यक्तम्’ (सां.का) ६. अज्ञानम् ७. ब्रह्म ८. सुषुघ्यवस्था ९. सूक्ष्मशरीरम् १०. गणितोक्तः राशिभेदः बीजम् । ‘व्यक्तस्य कृत्स्नस्य तदेकभीजमव्यक्तमी गणितं च वन्दे’ (ज्योतिषम्) । (वि) ११. अस्पष्टं वस्तु । अस्पुटम् । ‘अव्यक्तवर्णरमणीयवचः प्रवृत्तिम्’ (शाकु ७.१७) । १२ अगोचरः । ‘अव्यक्तः ‘अव्यक्तमिति विज्ञेयं लिङ्गगा ह्यमतीन्दियम्’ (वेदाने) । अव्यक्तः शङ्करे विष्णावव्यक्तं महदादिके । अत्मन्यपि स्यादव्यक्तमस्फुटे त्वभिधेयवत्’ (विश्वः) । (क्रि.वि) १३. अस्फुटम् १४. अगोचरम् ।
अव्यथः	(पुं) न व्यथते (पद्भ्यां सञ्चलति) । व्यथ (भयसञ्चलनयोः)+अच् । ‘नन्दिग्रहिपचादिभ्यो ल्युणिन्यचः’ (३.२.१३४) । १. सर्पः (वि) न व्यथा यस्य । २. व्यथाशून्यः, निर्दुःखः ‘अव्यथो निर्व्यथे सर्पे (मेदिनी) । ‘लब्धस्पर्शं भूव्यधादव्यथेन स्थित्वा किञ्चिद् दन्तयोरन्तराले’ - माघः १८.४७ । 
अव्यभि(भी)चारः	(पुं) न व्यभिचारः । १. अवियोगः । ‘अन्योन्यस्याव्यभीचारो भवेदामरणान्तिकः । एषः धर्मः समासेन ज्ञेयः स्त्रीपुंसयोः परः ॥’ (मनुः ९.१०१) २. अबाधः ३. अचलता, स्थिरता ४. अव्यभिचरितत्वम् । 
अव्यवसायः	(पुं) न व्यवसायः (निश्चयः/उद्यमः) (अभावे न.त) । १. अनिश्चयः । २. अनुद्यमः । (वि) न व्यवसायः यस्य । ३. निश्चयशून्यः ४. उद्यमरहितः । 
अव्याजः	(पुं) न व्याजः (अभावे न.त) । १. निष्कपटता २. सहजता । ‘इदं किलाव्याजमनोहरं वपुः’ (शाकु.१.१६) । (वि) न व्याजः यस्य । ३. कपटरहितः ४. अकृतकः, सहजः ५. शीघ्रम् । ‘सेक्तव्यो यदि मारवस्तरुरयं पाथोदपाथोलवैरव्याजं परिषिञ्च किं चिरयसे कालः परिक्रामति’ (उदटः) । 
अव्यापारः	(पुं) न व्यापारः (अभावे न.त) । १. व्यापारराहित्यम् । २. कर्मशून्यता ३. स्वकीयव्यापारात् भिन्नः । ‘अव्यापारेषु व्यापारं ‘यो नरः कर्तुमिच्छति । स तत्र निधनं याति कीलोत्पाटीव वानरः । अन्यव्यवहारे हस्तक्षेपः । 
असंयमः	(पुं) न संयमः । १. संयमहीनता, नियन्त्रणाभावः ।
असंसर्गः	(पुं) न संसर्गः । १. संसर्गभावः २. नास्ति संसर्गः यस्य । ३. संसर्गशून्यः निस्सम्बन्धः ।
असङ्क्षेपः	(पुं) न सङ्क्षेपः २. सङ्क्षेपाभावः ३. विस्तारः ।
असद्धेतुः	(पुं) न सद्धेतुः असद्धेतुः । दुष्टहेतुः, हेत्वाभासः । ‘धूमवान् वह्नेः’ इत्यत्र वह्निः धूमसाधकहेतुत्वेन उक्तः। तप्तायःपिण्डे तु धूमाभावेऽपि वह्निसत्त्वात् वह्निः तत्र व्यभिचरितः असद्धेतुः।
असद्भावः	(पुं) न सद्भावः। १.विरुद्धाभिप्रायः। २. असत्ता,अभावः।
असपत्नः	(पुं) न सपत्नः । १. मित्रं, सुहृद् । (वि) २. न विद्यते सपत्नः यस्य । शत्रुरहितः, वैरिरहितः । ‘अवाप्य भूमावसपत्नमृद्धम्’ - गीता २.८ ।
असपत्नः	(पुं) न सपत्नः । १. मित्रं, सुहृद् । (वि) २. न विद्यते सपत्नः यस्य । शत्रुरहितः, वैरिरहितः । ‘अवाप्य भूमावसपत्नमृद्धम्’ - गीता २.८ ।
असमयः	(पुं) न समयः । १. अयुक्तः कालः, अकालः । ‘असमये मतिरुन्मिषति ध्रुवं करगतैव गता यदियं कुहूः’ (नैष. ४.५७) । २. दुष्टकालः ‘सर्वं बोध्यम् असमये काले सर्वं ग्रसिष्यति’ ब्रह्मवै.ब्रह्मखण्डे १६ अ. ।
असमयः	(पुं) न समयः । १. अयुक्तः कालः, अकालः । ‘असमये मतिरुन्मिषति ध्रुवं करगतैव गता यदियं कुहूः’ (नैष. ४.५७) । २. दुष्टकालः ‘सर्वं बोध्यम् असमये काले सर्वं ग्रसिष्यति’ ब्रह्मवै.ब्रह्मखण्डे १६ अ. ।
असमावृत्तः	(पुं) न समावृत्तः । समावृत्तः-चीर्णब्रह्मचर्यतया गुरुणा अनुमतः गुरुकुलादावृत्तः गृहस्थकर्मकरणाय कृतसमावर्तसंस्कारः । तद्भिन्ने ब्रह्माचारिणि स्वार्थे कन् असमावृत्तकः । ‘आसिकान्नं तु योऽश्नोयादसमावृत्तको द्विजः’ - मनुः ।
असमावृत्तः	(पुं) न समावृत्तः । समावृत्तः-चीर्णब्रह्मचर्यतया गुरुणा अनुमतः गुरुकुलादावृत्तः गृहस्थकर्मकरणाय कृतसमावर्तसंस्कारः । तद्भिन्ने ब्रह्माचारिणि स्वार्थे कन् असमावृत्तकः । ‘आसिकान्नं तु योऽश्नोयादसमावृत्तको द्विजः’ - मनुः ।
असितः	(पुं) न सितः । १. कृष्णवर्णः ‘असितगिरिनिभ स्यात् कज्जलं सिन्धुपात्रम्’ पुष्पदन्तः । कृष्णपक्षः ३. शनिग्रहः ४. सूर्यवंशोद्भवः भरतपुत्रो राजा । ‘भरतात् तु महातेजा असितो समजायत’ (रामायणम्) । ५. व्यासशिष्यः मुनिः ‘असितस्यैकपर्णा तु देवलस्य महात्मनः’ (हरिवंशः) । ६. पर्वतविशेषः ‘पक्षमूलफलोपेतस्त्वसितो नाम पर्वतः’ (महा.) । (स्त्री) ७. नीलीवृक्षः ८. अल्पवयोयुक्ता अन्तःपुरदासी ९. स्वर्वेश्या ‘असिता च सुबाहुश्च सुवृत्ता सुमुखी तथा’ (हरिवंशः) ।
असिद्धः	(पुं) न सिद्धः (सिद्धः निष्पन्नः पक्वश्च) १. अपक्वः २. अनिष्पन्नः ३. तार्किकमते पञ्चसु दुष्टहेतुषु अन्यतमः ‘अनेकान्तो विरुद्धश्चाप्रसिद्धः…’ - मिक्तावली । ४. सिद्धिशून्यः ‘स्वयमसिद्धः कथं परां साधयेत्’ (न्यायः) ।
असुहृद्	(पुं) न सुदृद् (न.त) सुहृद्भिन्नः । १. रिपुः ‘शलभताम् लभतामसुहृद्गणः’ - माघः २.११७ । 
अस्नेहः	(पुं) न स्नेहः । १. स्नेहाभावः प्रीतिराहित्यम् । २. घृततिलाभावः । ३. स्तिग्धताभावः । (वि) न विद्यते स्नेहः यस्य । ४. स्नेहगुणरहितः जनः । ५. तैलरहितः स्तिग्धतारहितः ।
अस्नेहः	(पुं) न स्नेहः। १.प्रीतिराहित्यम्,स्नेहाभावः। २.घृततिलाभावः। ३.स्निग्धताभावः। (वि) न विद्यते स्नेहः यस्य । ४.प्रीतिरहितः। ५.तैलरहितः। ६.स्निग्धतारहितः।
अहार्यः	(पुं) न हार्यः । १. पर्वतः महीधरः । ‘महीध्रे शिखरिक्ष्माभृदहार्यधरपर्वताः’ - अमर. । (वि) २. हर्तुं, अयोग्यः ३. नेतुम् अनर्हः ४. भेत्तुम् अशक्यः ५.दृढः स्थिरेः । ‘तत्रात्मभूतैः कालज्ञैरहार्यैः परिचारकैः’ मनु. ९.१८९ । 
अहेरुः	(पुं) न हेरुः । (हेरु=न हिनोति-हि(गतौ)+बाहुलकात् रुः) शतावरी सस्यम्, शतमूली सस्यम् । ‘शतमूली बहुसुताभीरुरिन्दीवरीवरी.. शतावरी । अहेरुः’ अमरः ।
अलिम्बकः	(पुं) न+लिपि+वुन्। १.पद्मकेसरः। २.भेकः। ३.भ्रमरः। ४.कोकिलः। ५.शुनकः,कुक्कुरः। ६.मधूकवृक्षः।
अलिम्बकः	(पुं) न+लिपि+वुन्। १.पद्मकेसरः। २.भेकः। ३.भ्रमरः। ४.कोकिलः। ५.शुनकः,कुक्कुरः। ६.मधूकवृक्षः।
अलोहः	(पुं) नडादिगणीयः ऋषिभेदः -पा०। 
अयोगवाहः	(पुं) नास्ति योगः चतुर्दशसु वर्णसमाम्नायसूत्रेषु सम्बन्धः यस्य । न विद्यते योगः संयोगः वर्णान्तरेण यस्य वा अयोगः। अयोगः सन् वाहयति प्रयोगं निष्पादयति । अनुस्वारविसर्गजिह्वामूलीयोपध्मानीयवर्णाः। ‘अनुस्वारो विसर्गश्च कःपौ चैव पराश्रितौ । अयोगवाहा विज्ञेया आश्रयस्थानभागिनः’ शिक्षा ।
अवधूकः	(पुं) नास्ति वधूः यस्य । कप् ‘नद्यृतश्च’ (५.४.१५३) विधुरः । 
अवीचिः	(पुं) नास्ति वीचिः (प्रकाशः सुखं वा) अत्र । १. नरकभेदः । ‘नरको निरयो दुर्गतिः स्त्रियाम् । तद्भेदास्तपनावीचिमहारौरवरौरवाः’ । (अमरः १.९.१) । ‘अवीचिमन्धतामिस्रं कुम्भीपाकं तथैव च । असिपत्रवनं चैव तापनं चैव विंशकम् ॥ (याज्ञ०) । ‘वैतरणी पूयोदः प्राणरोधो विशसनं लालाभक्षः सारमेयादनमवीचिरयः पानमिति" । (भाग ५.२६) । (वि) २. तरङ्गशून्यः ।
अव्यञ्जनः	(पुं) नास्ति व्यञ्जनं (शुभलक्षणं शृङ्गं) यस्य । १. शृङ्गविहीनः पशुः (वि) न व्यञ्जनं (शुभलक्षणं) यस्य । २. सुलक्षणहीनः ३. चिह्नरहितः ४. नास्ति व्यञ्जना (व्यञ्जनावृत्तिः) यस्य । ४. व्यञ्जनावृत्तिरहितः । 
अशोकः	(पुं) नास्ति शोकः यस्मात् । १. वृक्षविशेषः । ‘असूत सद्यः कुसुमान्यशोकः’ - कुमारसं. ३.२६ । २. विष्णुः । ‘अशोकः शोकनाशनः’ - विष्णुसह० ३. वकुलवृक्षः (न) ४. पारदः (स्त्री) ५. कटुकरोहिणी ६. चैत्रशुक्लषष्ठी (वि) ७. शोकरहितः । ‘त्वामाशोक… मामशोकं सदा कुरु’ - तिथ्यादितत्त्वम् । ८. स्वनामख्यातः राजा । ‘अशोको नाम राजाभूत् महावीर्योऽपराजितः’ महाभा. ९. मगधाधिपः अशोकचक्रवर्ती १०. दशरथमन्त्री । ‘अशोको धर्मपालश्च सुमन्त्रश्चाष्टमोऽभवत्’ - रामा.
अस्वप्नः	(पुं) नास्ति स्वप्नः निद्रा यस्य । १. देवः (देवानां स्वप्नावअथारहित्यम् उक्तम्) । ‘आदित्या ऋभवोऽस्वप्नाः अमर्त्या अमृतान्धसः’ अमरः । २. न स्वप्नः । स्वप्नाभावः ।  ३. (वि) निद्रारहितः । 
अस्वप्नः	(पुं) नास्ति स्वप्नः निद्रा यस्य । १.देवः,आदित्यः। ‘आदित्या ऋभवोऽस्वप्नाः’ अमरः। २.न स्वप्नः। निद्राभावः। (वि) ३.निद्रारहितः। 
अहुतः	(पुं) नास्ति हुतं हवनं यत्र । यस्य हवनं न कृतं ताहसः हविरागिः । जपोऽहुतो हुतोऽहोमः प्रहतो भौतिको बलिः….’ मनुः ।
अह्नीकः	(पुं) नास्ति ह्नीः यस्य । १. बौद्धः (दिगम्बरः), क्षपणकः २ (वि) लज्जात्यागी ।
अस्ताचलः	(पुं) पश्चिमाद्रिः, अस्तपर्वतः ।
अयनकालः	(पुं) मकरकर्कटकसङ्क्रान्त्योः तथा कर्काटकमकरसङ्क्रान्त्योः मध्ये विद्यमानः कालः।
अवान्तरदेशः	(पुं) मध्यदेशः । 
असमर्थसमासः	(पुं) येन सह यस्य अन्वयः तद्व्यतिरेकेण अन्यन्वितेन पदेन समासः यथा अश्राद्धभोजी इत्यादयः (नञ् पदस्य श्राद्धेन सह अन्वयायोग्यत्वात् भोजनेन च सहचाराभावेऽपि तत्र अन्वयस्य अपेक्षणीयत्वात् समासः ।
असमर्थसमासः	(पुं) येन सह यस्य अन्वयः तद्व्यतिरेकेण अन्यन्वितेन पदेन समासः यथा अश्राद्धभोजी इत्यादयः (नञ् पदस्य श्राद्धेन सह अन्वयायोग्यत्वात् भोजनेन च सहचाराभावेऽपि तत्र अन्वयस्य अपेक्षणीयत्वात् समासः ।
अर्धरथः	(पुं) रथः अस्य अस्ति । रथ+अच् । ‘अर्श आदिभ्योऽच्’ ५.२.१२७। अर्धः असम्पूर्णः रथः रथी । अननुभवी रथिकः। 
अर्धव्यासः	(पुं) वर्तुलाकारे मण्डले केन्द्रबिन्दोः परिधिपर्यन्तं दूरम् । 
अवाङ्मनसगोचरः	(पुं) वाक् च मनश्च वाङ्मनसी-तयोः गोचरो न भवति । ‘वक्तुमशक्य मन्तुमशक्यं निर्गुणं ब्रह्म । परमात्मा "यतो वाचो निवर्तन्ते, अप्राप्यमनसा सह (तै-ब्राह्मणम् आनन्दवल्ली) । 
अविनाभावः 	(पुं) विना (व्यापकम् ऋते) न भावः (स्थितिः) । १. व्यापकस्थित्यनुरोधिसत्तारूपा व्याप्तिः । व्याप्यनिष्ठव्यापकनिरूपितधर्मः । ‘वह्निमान् धूमात्’ इत्यादौ धूम(व्याप्य) निष्ठा वह्नि(व्यापक) निरूपिता व्याप्तिः । (न्यायमीमांसयोः मतम्) । २. सम्बन्धः ‘अविनाभावोऽत्र सम्बन्धमात्रम्’ (काव्यप्र.) । 
अम्भसांनिधिः	(पुं) षष्ठ्याः अलुक् । समुद्रः। ‘शिखाभिराश्लिष्ट इवाम्भसांनिधिः’ माघः१.२०।
असमञ्जः	(पुं) सगरचक्रवर्तिनः पुत्रः ।
असमञ्जः	(पुं) सगरचक्रवर्तिनः पुत्रः ।
असौ	(पुं. स्त्री) (अदस्) ‘अदस्’ इत्यस्य पुंलिङ्गस्त्रीलिङ्गरूपम् । (पुं) - असौ अमू अमी । (स्त्री) असौ अमू अमूः ‘इदमस्तु सन्निकृष्टं समीपतरवर्ति चैतदो रूपम् । अदसस्तु विप्रकृष्टं तदिति परोक्षे विजानीयात् ।’ १. दूरस्थवस्तुनिर्देशकपदम् ‘असावहङ्कारपरैर्दुरात्मभिः’ - प्रबोध० १.२४ । ‘असौ पुनः विषम्‌राचितैकभागां तामेव बहुमन्यमाना प्रतिगृहीतवती’ - मालती.१. २. सन्निकृष्टार्थकत्वम् अपि अस्ति अस्य । ‘अमुं पुरः पश्यसि देवदारूम्’ - रघु० २.३६. ३. यच्छब्दपूरकत्वेनापि एतस्य प्रयोगः सम्भवति । ‘य एष लोकत्रयसूत्रधारः...... आनर्तयत्यद्भुतचेष्टितोऽसौ...’ - याद .४.२७ ४. तच्छब्दस्य इव प्रसिद्धर्थिकता । ‘योऽप्यसौ कुमारसेवको राजसेनः सोऽपि तवप्रसादात्’ - मुद्रा०.३.
अश्मा	(पुं.) (अश्मन्) अश्नुते - अशू (व्याप्तौ सङ्घाते च) + मनिन् । ‘अन्येभ्योऽपि दृश्यते’ (३.२.७५) १. शिला । ‘अश्मनं दृषदं मन्ये मन्ये काष्ठमुदूखलम् । अन्धायाश्च सुतं मन्ये यस्य माता न पश्यति’ - जिनेन्द्र । ‘पाषणप्रस्तरग्रावोपलाश्मानः शिला दृषत्’- अमरः । २. पर्वतः ३. मेधः ४. मरकतमणिः ५. वज्रायुधम् ६. (वि) व्याप्तः, प्रसृतः ।
अशिराः	(पुं.) (आशिरस्) न विद्यते शिरः यस्य । १. शिरोविहीनः शरीरभागः, कबन्धः । (वि) २. शिरोविहीनः ३. अग्रभागविहीनः ।
अम्लवेतसः	(पुं.) १. अम्लवास्तूकः । २. अम्लरसयुक्तवृक्षविशेषः । “सहस्रवेधी चुक्रोऽम्लवेतसश्शतवेध्यपि” - अमरः ।
अश्वकः	(पुं.) १. अल्पः अश्वः । ‘अल्पे’ (५.३.८५) अल्पाकारकः अश्वः । २. कुत्सितः अश्वः । ‘कुत्सिते’ (५.३.७४) स्वेच्छाविहारी अश्वः, अप्रशस्तः अश्वः ३. ‘अज्ञाते’ (५.३.७३) कस्य अयम् इति यः न ज्ञातः सः अश्वः, अज्ञातस्वामिकः अश्वः ।
अश्मसारः	(पुं.) १. अश्मनः सारः । लोहः । ‘प्राणाः सत्वरमश्मसारकठिना गच्छन्ति गच्छन्त्यमी’ - साहित्यद० अ० ३ १९३.२ । ‘लोहोऽस्त्री शस्त्रकं तीक्ष्णं पिण्डं कालायसायसी । अश्मसारः’ - अमरः २. ((वि) अश्मनः सारः यस्य सः । अश्मसारयुक्तः कठिनः।
अश्रमः	(पुं.) १. न श्रमः । श्रमाभावः २. (वि) नास्ति श्रमः यस्य । अलसः , श्रमाकर्ता ।
अयनकालः	(पुं.) १. मकरकर्कटकसंक्रांत्योः तथा कर्काटकमकरसंक्रांत्योः मध्ये विद्यमानः कालः ।
अम्लः	(पुं.) अम (गत्यादौ) + क्लः । बाहु० । १. षड्रसेषु अन्यतमः, आम्लः । २. निम्बवृक्षः । (न.) १. तक्रम् । ‘कट्वम्ललवणात्युष्णतीक्षणरूक्षविदाहिनः । आहारा राजसस्येष्टाः’ - गीता० १७.१ । २. जम्बीरम् “तिक्तोऽम्लश्च रसाः पुंसि तद्वत्सु षडमी त्रिषु” -  अमरः ।
अम्लफलः	(पुं.) अम्लं फलं यस्य । १. तिन्त्रिणीवृक्षः । (न.) १. तिन्त्रिणीफलम् ।
अम्लकेशरः/अम्लकेसरः	(पुं.) अम्लः केशरः अस्य । १. मानुलुङ्गवृक्षः, बीजपूरवृक्षः । प्रान्तीयभाषया “मादळगोंडानेषु” इति भाषा । (न.) १. बीजपूरफलम् ।
अम्लजम्बीरः	(पुं.) अम्लः जम्बीरः । १. जम्बीरवृक्षः । (न.) १. जम्बीरफलम् ।
अम्लपनसः	(पुं.) अम्लः पनसः । १. लकुचवृक्षः । (न.) लकुचफलम् ।
अम्लरसः	(पुं.) अम्लः रसः । १. आम्लरसः । (वि.) २. अम्लः रसः यस्य ।  आम्लरसयुक्तः ।
अम्लसारः	(पुं.) अम्लः रसः एव सारः प्रधानं यस्य । १. जम्बीरवृक्षः । २. अम्लवेतसः । (न) १. यवागूः, काञ्जिकम् ।
अम्लवास्तूकः	(पुं.) अम्लरसान्वितो वास्तुकः शाकभेदः । १. चुक्रम्, ‘चुकपालङ्गः’ - भाषा ।
अम्लवृक्षः	(पुं.) अम्लरसो वृक्षे यस्य । १. तिन्त्रिणीवृक्षः ।
अम्लोद्गारः	(पुं.) अम्लस्य उद्गारः । १. आम्लरससूचकः उद्गारः ।
अम्लवर्गः	(पुं.) अम्लानाम् अम्लरसप्रधानानाम् वर्गः । १. अम्लगणः, लकुचम्, अम्लवेतसम्, जम्बीरकम्, बीजपूरं इत्यादीनां वर्गः ।
अयथार्थनुभवः	(पुं.) अयथार्थश्च असौ अनुभवश्च । तदभाववति तत्प्रकारकानुभवः अयथार्थानुभवः । १. मिथ्याभूतः अनुभवः, अप्रमा । शुक्तिकां दृष्ट्वा रजतमिति भ्रान्तिज्ञानम् ।
अम्लकः	(पुं.) अल्पः अम्लः । अल्पार्थे कन् । ‘स्थूलादिभ्यः प्रकारवचने कन्’ (५.४.३) । १. लकुचवृक्षः । (न.) २. लकुच फलम् । ‘मान्दार गजलिम्ब’ - इति भाषा ।
अशोकारिः	(पुं.) अशोकस्य अरिः । कदम्बवृक्षः ।
अश्मगर्भजः	(पुं.) अश्मगर्भत जायते । अश्मगर्भ + जनी (प्रादुर्भावे) + डः । ‘पञ्चम्यामजातौ’ (३.२.९८) । १. मरकतमणिः २. पाषाणजः अग्निः ।
अश्मगुडः	(पुं.) अश्मनिर्मितः गुडः गोलाकारः पदार्थः । शिलानिर्मितं युद्धसाधनम् । (भुषुण्ड्यां स्थाप्यते सः ।) शूलान् भुषुण्ड्याश्चाश्मगुडाः श्थूलाः कार्णायसीस्तथा’ - महाभा. द्रोण. ।
अश्मकः	(पुं.) अश्मा इव स्थिरः । ‘स्थूलादिभ्यः प्रकारवचते कन्’ (५.४.३) १. कश्चन ऋषिः । ‘वेदस्थानेन वात्स्येन तथाश्मक सुमन्तुना’ - महाभा.शा० २. दक्षिणदेशस्थः देशभेदः ।  ‘गतव्यो मलयः श्रीमान्..... तथाश्मका पुलिन्दाश्च कलिङ्गाश्च विशेषतः’ - रामा. किष्कि० । (ब.व.) ‘तद्राजस्य बहुषु तेनैवास्त्रियाम्’ (२.४.६२) इति अणो लुक् । ३. अश्मकदेशवासिनः। ४. अश्मकराजाः ।
अश्मदारणः	(पुं.) अश्मानि दारयति - अश्मन् + दॄ (विदारणे) + णिच् + ल्युः । ‘नन्दिग्रहि….’ (३.१.१३४) पाषाणदारणाय उपयुज्यमानः टङ्कविशेषः ।
अश्रुपातः	(पुं.) अश्रुणः पातः । अश्रुस्रावणम् रोदनम् । ‘न चाश्रुपातः पिण्डो वा कार्यं श्राद्धादिकं क्वचित्’ - ब्रह्मपु० ।
अश्वघ्नः	(पुं.) अश्वं हन्तीति - अश्व + हन (हिंसागत्योः) टक् । ‘ अमनुष्यकर्तृके च’ (३.२.५३) करवीरपुष्पवृक्षः ।
अश्वकर्णकः	(पुं.) अश्वकर्ण + कन् ‘न’ सामिवचने’ इति ज्ञापनात् । अश्वकर्णवृक्षः, सालवृक्षः। ‘साले तु सर्जकार्ष्याश्वकर्णकाः सस्यसंवरः’ - अमरः ।
अश्वखरजः	(पुं.) अश्वश्च खरी च, अश्वा च खरश्च, ताभ्यां जातः । अश्वखरयोः जातः मिश्रजातीयः पशुः ।
अश्वकर्णः	(पुं.) अश्वस्य कर्णः इव पत्रं यस्य । सालवृक्षः। ‘अश्वकर्णः कषायः स्याद् व्रणस्वेदककक्रिमीन्’ भावप्रकाशः
अश्वग्रिवः	(पुं.) अश्वस्य ग्रीवा यस्य । १. हयग्रीवावतारी महाविष्णुः २. हयग्रीवः नाम राक्षसः । ‘अश्वग्रीवंच सूक्ष्मं च तुहण्डं च महाबलः’ - महाभा. ३. वृष्णिवंशीयः नृपतिः ।  ‘चित्रकस्याभवन् पुत्राः….. अश्वग्रीवोऽश्ववाहश्च’ - हरिव० । ४. यदुवंशस्य चित्रकस्य पुत्रः ।
अयः	(पुं.) एति सुखम् अनेन । इण (गतौ) + घः (पुंसि संज्ञायां घः प्रायेण ३.३.११८) । १. प्राक्तनं शुभकर्म २. शुभदायकं दैवम् । “अमून्ययश्शुभावहो विधिः” - अमरः । “स गुप्तमूलप्रत्यन्तः शुद्धपार्ष्णिरयान्वितः” - रघु. ४.२६ । ३.  अयते जयमनेन । द्यूतसाधनम् । 
अश्वतरः	(पुं.) तनुः न्यूनः अश्वः । अश्व + ष्टरच् । ‘वत्सोक्षाश्वर्षभेभ्यश्च तनुत्वे’ (५.३.९१) । १. अश्वगर्दभमेलनात् जातः जातिविशेषः । ‘हयानश्वतरानुष्ट्रास्तथैव सुरभेः सुतान्’ - रामा० । २. नागविशेषः । ‘ऎरावतो महापद्मः कम्बलाश्वतरावुभौ - महा.भा. । ३. गन्धर्वविशेषः । (स्त्री) अश्वतरी । 
अम्लानः	(पुं.) न म्लानः । १. महासहावृक्षः । “दोड्डगोरण्टीः”  ‘आंयला’ - भाषा । “सहा कुमारी तरणिरम्लानस्तु महासहा” - अमरः । (वि) म्लानतारहितः ।
अयत्नः	(पुं.) न यत्नः । १. यत्नाभावः, आयासाभावः उदा - १. ‘तदवाप्नोत्ययत्नेन यो हिनस्ति न किञ्चन’ मनुः ५.४७ । (वि) न यत्नः यस्य । १. प्रयासशून्यः ।
अयवः	(पुं.) न यौति सम्बध्नाति । यु (मिश्रणेऽमिश्रणे च) + अच् । ‘नन्दिग्रहिपचादिभ्यो ल्युणिन्यचः’ (३.१.१३४) । १. पुरीषजः, मलजन्यः क्रिमिभेदः । २. शत्रुः । ३. कृष्णपक्षः  । (वि) न विद्यते यवो यत्र । ४. अङ्गतया यवहीनं निलसाध्यं पितृकर्मादि ।
अश्विनौ 	(पुं.द्वि.व) (अश्विन्) । प्रशस्ताः अश्वाः सन्ति ययोः । अश्व + इनिः । "अत इनिठनौ" (५.२.११५) । अश्विनीकुमारौ । ‘स्वर्वैद्यावश्विनीसुतौ । नसत्यावश्विनौ दस्नौ’ (अमरः १.१.५१) । "त्वाष्ट्री तु सवितु र्भार्या वडवारूपधारिणी । असूयत महाभागा सान्तरीक्षेऽश्विनावुभौ" ॥ चरकः । 
अश्विनीपुत्रौ	(पुं.द्वि.व) अश्विन्याः पुत्रौ । अश्विनीकुमारौ । देववैद्यौ ।
अष्ठीवान्	(पुं.न) (अष्ठीवत्) । अतिशयितम् अस्थि यस्मिन् । अस्थि + मतुप् - मस्य वः + अष्ठीभावः । ‘तदस्यास्त्यस्मिन्’ (५.१.९४) । ‘आसन्दीवदष्ठीवच्चक्रीवत्कक्षीवद् रुमण्वच्चर्मण्वती" (८.२.१२) । जानूरुसन्धिः, जानु । ‘जानूरुपर्वाष्ठीवदस्त्रियाम्" (अमरः) । ‘अष्ठीवन्तौ परिकुल्फौ व देहे’ (ऋक् ७.५०.२) ।
अश्वन्तः	(पुं.न) अश्रूणाम् (असूनाम्) अन्तो यस्मिन् । अश्वस्य व्यापकस्य धर्मस्यान्तो यस्मिन् । १. अशुभम् २. क्षेत्रम् ३. मृतः ४. चुल्लिः । 
अष्टापदः	(पुं.न) अष्टसु धातुषु पदं प्रतिष्ठा यस्य । अष्टौ धातवः पदानि स्थानान्यस्य इति वा । अष्टन् + पदम्-दीर्घः । "अष्टनः सञ्ज्ञायाम्" (६.३.११५) । १. स्वर्णम् "रुक्मं कार्तस्वरं जाम्बूनदमष्टापदोऽस्त्रियाम्" - अमरः । २.आवर्जिताष्टापदकुम्भतोयैः सनूर्यमेनां स्पपयां बभूवुः ॥’ कुमा० ७.१० ।   । २. धातुरः । अष्टौ अष्टौ पदानि पङ्क्तावस्य पाशार छक् - इति भाषा । ३. शारिफकम्, शारीणां फलकम् (पुं) अष्टौ पदानि यस्य । ४. शरभः ५. लूता ६. मर्कटः अष्ट यथा स्यात्तथा पद्यते । ६. क्रिमिः अष्टसु दिक्षु आपद्यते । ७. कीलकः अष्टाभिः सिद्धिभिः आपद्यते । अष्ट + आ-पद (गतौ) + अप् । ८. कैलासपर्वतः । (स्री) अष्टापदी । चन्द्रमल्ली । ‘अष्टापदोऽस्रीकनके शराणां फलकेऽपि च । अष्टापदी चन्द्रामल्लयां शरभे मर्कटे पुमान्’ मेदिनी । 
अष्टादशङ्गः	(पुं.न) अष्टादश अङ्गानि यस्मिन् । वैद्यकप्रसिद्धः पाचनभेदः । 
अशकुनः	(पुं.न) न शकुनः (आप्राशस्ये न.त) । १. दुःशकुनम्, दुर्निमित्तम् अनिष्टसूचकं काकादिदर्शनम् । ‘कलयन्निव सव्यथोऽवतस्थेऽशकुनेन स्खलितः किलेतरोऽपि’ - माघः ९.८३ । 
अष्टदिक्पालाः	(पुं.ब.व) । अष्टौ दिशः पालयन्ति । अष्ट + दिश् + पाल् (रक्षणे) + णिच् + अण् । "कर्मण्यण्" (३.२.१) । अष्ट दिक्पालकाः । इन्द्र-अग्नि-यम-निऋ ति-वरुण-वायु-सोम-ईशानाः । 
अष्टकाः	(पुं.ब.व) अष्टकं पाणिनिसूत्रं विदन्ति अधीयते वा । अष्टक+अण्+लुक् । "सूत्राच्च कोपधान्" (४.२.६५) ‘तदधीते तद्वेद" (४.२.५९) । १. पाणिनिसूत्राध्यायिनः २. पाणिनिसूत्रविदः । 
अष्टदिगजाः 	(पुं.ब.व) अष्टदिकस्थाः गजाः । (सज्ञात्वात् न द्विगुः) "ऐरावतः पुण्डरीको वामनः कुमुदोऽञ्जनः । पुष्पदन्तः सार्वभौमः सुप्रतीकश्च दिग्गजाः" - अमर. । 
अष्टधातवः	(पुं.ब.व) अष्टौ धातवः । "स्वर्णं रूपं च ताम्रं च रङ्गं यशदमेव च । सीसं लौहं रसश्चेति धातवोऽष्टौ प्रकीर्तिताः ।” 
अष्टादिशाब्दिकाः	(पुं.ब.व) इन्द्रादयः अष्टौ प्रथमशब्दशास्त्रप्रवर्तकाः । "इन्द्रश्चन्द्रः काशकृत्स्नापिशली शाकटायनः । पाणिन्यमरजैनेन्द्राः जयन्त्यष्टादिशाब्दिकाः" ॥
अष्टादशोपचाराः 	(पुं.ब.व) तन्त्रोक्ताः आसनाद्यष्टादशोपचाराः । पूजायां प्रयोक्तव्याः । ‘आसनं स्वगतं पाद्यमार्घ्य आचमनीयकम् । स्नानं यज्ञोपवीतं च भूषणानि च सर्वशः । गन्धपुष्पे तथा धूपदीपावन्नं च तर्पणम् । माल्यानुलेपनं चैव नमस्कारविसर्जने । अष्टादशोपचारै स्तु मन्त्री पूजां समाचरेत ॥’ तन्त्रसारः उपचारविशेषाः । 
अष्टादशस्मृतिकारिणः	(पुं.ब.व) पराशरादयः अष्टादशस्मृतिकाराः । "विष्णुः पराशरो दक्षः संवर्तव्यासहारिताः । शातातपो वसिष्ठश्च यमापस्तम्बगौतमाः । देवलः शङ्खलिखितौ भरद्वाजोशनोऽत्रयः । शौनको याज्ञवल्क्यश्च दशाष्टौ स्मृतिकारिणः ॥ - हेमाद्रिः । 
अवगुण्ठितः	(पुं.वि) अव + गुठि (वेष्टने) + क्तः । ‘निष्ठा’ (३.२.१०२) १. मुखपटेन परिवृतमुखः २. पूर्णीकृतः "रजनी तिमिरावगुण्ठिते" - कुमा. ४.११ । 
अम्बुमुक्	(पुं०) (अम्बुमुच्) अम्बूनि मुञ्चति, अम्बु + मुचलृ (मोक्षणे) + क्विप् । ‘क्विप् च’ (३.२.७६) मेघः । ’विगलितजलभारशुक्लभासां निचय इवाम्बुमुचां नगाधिराजः’ - किरा० ४.३७ ।
अम्बुवाही	(पुं०) (अम्बुवाहिन्) अम्बूनि वहति । अम्बु + वह (प्रापणे) + णिनिः । ‘सुप्याजातौ णिनिस्ताच्छील्ये’ (३.२.७०) । १. मेघः २. मुस्तकम् । (वि) ३.  जलवाहकः । ४. (स्त्री०) अम्बुवाहिनी । ङीप् । ‘ऋन्नेभ्यो ङीप्’ (४.१.५) । द्रोणी, नौकाकारजल सेचनी । ‘द्रोणी काष्ठाम्बुवाहिनी’ (अमरः) । शाक० त० । 
अम्भोजजन्मा	(पुं०) (अम्भोजजन्मन्) अम्भोजे जन्म अस्य । ब्रह्मा । 
अम्भोमुक्	(पुं०) (अम्भोमुच्) अम्भांसि मुञ्चति, अम्भस् + मुच्लृ (मोक्षणे) + क्विप् (३.२.७६) । मेघः । ’काले कालियकायकालवपुषः पांसून् गजाम्भोमुचः’ - माघः १७/६९ ।
अम्बुभृत्	(पुं०) अम्बु बिभर्ति । अम्बु + डु भृञ् (धारणपोषणयोः) + क्विप् । ‘ क्विप् च’ (३.२.७६) । १. मेघः । ’धाराधरो जलधरः तटित्वान् वारिदोऽम्बुभृत्’ -अमरः । २. समुद्रः ३. जलवाहकः ।
अम्बुवेतसः	(पुं०) अम्बुजातो वेतसः । जले जातः सस्यविशेषः ।
अम्बुविहारः	(पुं०) अम्बुनि विहारः जलक्रीडा ।
अम्बुराजः	(पुं०) अम्बूनां राजा, अम्बु + राजन् + टच् । ‘राजाहःसखिभ्यष्ट्च्’ (५.४.९१) । १. वरुणः  २. समुद्रः।
अम्बुराशिः	(पुं०) अम्बूनां राशिः, समुद्रः । ’चन्द्रोदयारम्भ इवाम्बुराशिः’ - कुमा० ३.६७ ।  
अम्बुनिधिः	(पुं०) अम्बूनि निधीयन्तेऽत्र । अम्बु + नि + डु धाञ् (धारणपोषणयोः) + किः ‘कर्मण्यिकरणे च’ (३.३.९३) समुद्रः। ‘ये पक्षिणः प्रथममम्बुनिधिं गतास्ते’ -माघ० ५.३२ ।
अम्बुपः	(पुं०) अम्बूनि पिबति पाति वा, अम्बु + पा (पाने, पालने च) + कः ।  ‘अतोऽनुपसर्गे कः’ (३.१.३) । १. समुद्रः २. वरुणः ३. (वि) जलपायी । 
अम्बुप्रसादः	(पुं०) अम्बूनि प्रसादयति स्वच्छतां नयति । अम्बु + प्र + सद (षदलृ - विशरणगत्यवसादनेषु) + णिच् + अच् । ‘नन्दिग्रहिपचादिभ्यो ल्युणिन्यचः’ (३.१.१३४) । कतकवृक्षः, कतकबीजम् ।
अम्बुवाहः	(पुं०) अम्बूनि वहति । अम्बु + वह (प्रापणे) + अण् । ‘कर्मण्यण्’ (३.२.१) । १. मेघः । ’भर्तृर्मित्रं प्रियमविधवे विद्धि मामम्बुवाहम्’ - मेघ० १०१ । २. मुस्तकम् । ३. (वि) जलवाहकः ।
अम्भोदः	(पुं०) अम्भः ददाति, अम्भस् + डुदाञ् (दाने) + कः । ‘आतोऽनुपसर्गो कः’  (३.२.३) । मेघः ’अम्भोदा बहवो हि सन्ति गगने’ - नितिनी० । २. मुस्तकम् । ३. (वि) जलदायी ।
अम्भोधरः	(पुं०) अम्भसां धरः । अम्भस् + धृञ् (धारणपोषणयोः) + अच् ‘नन्दिग्रहिपचादिभ्यो ल्युणिन्यचः’ (३.१.१३४) । १. मेघः, ’सशीकराम्बोधरमत्तकुञ्जरः’ - ऋतु० २.१ । २. मुस्तकम् ।
अम्भोराशिः	(पुं०) अम्भसां राशिः यत्र । समुद्रः ।
अम्भोजः	(पुं०) अम्भसि जायते, अम्भस् + जनी (प्रादुर्भावे) + डः । ‘सप्तम्यां जनेर्डः’ (३.२.९७) । १. चन्द्रः २. शङ्खः ३. सारसपक्षी ४. कर्पूरम् ५. कमलम् । ‘संसर्पिभिः पयसि गैरिकरेणु रागैरम्भोजगर्भरजसाङ्गनिषङ्गिणा च’ - माघ० ५.३९ । (वि०) जले जातः ।
अम्भोधिः	(पुं०) अम्भांसि धीयन्तेत्र । अम्भस् + डुधाञ् (धारणपोषणयोः) + किः ।  ‘कर्मण्यधिकरणे च’ (३.३.९३) । समुद्रः । ’सम्भूयाम्भोधिमभ्येति महानद्या नगापगा’ - शिशु० २/१०० ।
अम्भिनिधिः	(पुं०) अम्भांसि निधीयन्तेऽत्र । अम्भस् + नि + डुधाञ् (धारणपोषणयोः) + किः । ‘कर्मण्यधिकरणे च’ (३.३.९३) । समद्रः, ’अम्भोनिधेरन्तरयन्ति घोषान्’ - याद० १८/११५ ।
अम्भोजयोनिः	(पुं०) अम्भोजं योनिः अस्य । ब्रह्मा।
अम्भोजजनिः	(पुं०) अम्भोजे जनिः अस्य । ब्रह्मा ।
अशरीरः	(पुं०) नास्ति शरीरं शरीराभिमानः वा यस्य । १. ईश्वरः , परमात्मा २. कामः मन्मथः ३. देवः ४. त्यक्तशरीराभिमानः । संन्यासी, जीवन्मुक्तः (वि) ५. शरीररहितः ।
अर्म	(पुंन) (अर्मन्) ऋ(गतौ)+मन् । ‘अर्ति०यक्षिनीभ्यो मन्’ उ०१.१४१। नेत्ररोगः। ‘अर्मश्म्बलाव्ययताण्डवम्’ अमरः।
अर्णः 	(पुंन) १.अक्षरम्,वर्णः। ‘अस्त्रियौ वर्णमर्णं च’ वैज०। ‘पञ्चार्णो मनुरीरितः’ तन्त्रम् । २.शाकवृक्षः(शेगुन) । (न) (अर्णस्) । ऋच्छति । ऋ(गतौ)+असुन्,नुट् च । ‘उदके नुट्च’ उ०४.११२। ३.जलम्,अम्भः। ‘सर्वतोमुखम् । अम्भोऽर्णः’ अमरः। ‘शम्भुकन्धरासवर्णमर्णः कथमन्यथा स्यात्’ माघः१२.६९।  
अम्भोजषण्डम्*	(पुंन) अम्भोजानां षण्डम् । कमलसमूहः। ‘कुमुदवनमपश्रि श्रीमदम्भोजषण्डम्’ माघः१.६४।
अयस्कंसः	(पुंन) अयसः कंसः। लोहनिर्मितं पानपात्त्रम् ।
अर्बुदः	(पुंन) अरं बुन्दति । अर+उबुन्दिर्+कः। ‘कप्रकरणे मूलविभुजादिभ्य उपसङ्ख्यानम्’ वा०३.२.५। पृषो०। १.दशकोटिः,१००००००००। ‘सहस्रं चायुतं च नियुतं चं प्रयुतं चार्बुदं च’ यजुः१७.२। २.द्वितीयमासिकगर्भः। ‘प्रथमे मासि सङ्क्लेदभूतो धातुर्विमूर्च्छितः। मास्यर्बुदं द्वितीये तु तृतीयेऽङ्गेन्द्रियैर्युतः’ याज्ञ०३.७५। ३.पर्वतभेदः,अबूपर्वतः। ४.रोगविशेषः,मांसकीलः(आव्,रसौली) । ‘अर्बुदः पर्वते मांसकीलके दशाकोटिषु’ हैमः। ‘गात्रप्रदेशे क्वचिदेव दोषाः सम्मूर्छिता मांसमसृक् प्रदूष्य । वृत्तं स्थिरं मन्दरुजं महान्तमनल्पमूलं चिरवृद्ध्यपाकम् ॥ कुर्वन्ति मांसोच्छ्रयमत्यगाधं तमर्बुदं शास्त्रविदो वदन्ति’ भावप्र०। ५.असुरभेदः। ‘महान्तं चिदर्बुदं निक्रमीः पदा’ ऋक् १.५१.६। ६. काद्रवेयसर्पः। ‘अर्बुदः काद्रवेयो राजेत्याह तस्य सर्पाविशः’ शत०ब्रा०। ७.अम्बूनि ददाति । अम्बु+रः+डु दाञ्(दाने)+कः। वेदे मस्य रः। मेघः। ‘न्यर्बुदं वावृधानो अगुः’ ऋक् २.११.२०। ८.मांसपिण्डभेदः। ‘यदि पिण्डः पुमान् स्त्री चेत् पेशी नपुंसकेऽर्बुदम्’ सुश्रुतः।
अर्णवजः	(पुंन) अर्णवात् जायते । अर्णव+जनी(प्रादुर्भावे)+डः। ‘पञ्चम्यामजातौ’ ३.२.९८। समुद्रफेनः। 
अर्धर्चः	(पुंन) अर्धम् ऋचः। अर्धर्च्+अच् । समा०। ‘ऋक्पूर०’ ५.४.७४। ‘अर्धर्चपिण्याककण्टकाः’ अमरः। ऋङ्मन्त्रार्धभागः।
अररिः	(पुंन) ऋच्छति । अरम् ।ऋ+विच् । ‘अन्येभ्योऽपि०’ ३.२.७५। अरम् इयर्ति । अर+इन् । ‘सर्वधातुभ्य इन्’ उ०४.११८। कपाटम् । ‘कपाटोऽररिः कुवाटः’ हैमः।
अयस्मयः/अयोमयः*	(पुंन) लोहनिर्मितः।
अरतत्रपः	(पुंस्त्री) नास्ति रते मैथुने त्रपा यस्य । १.कुक्कुरः,शयालुः। ‘शयालुररतत्रपः’ त्रिका०। (वि) नास्ति रते श्ङ्गारे त्रपा लज्जा यस्य । २.रत्यलज्जः।
अम्लानी	(वि) (अम्लानिन्) । न म्लानी । स्वच्छः।
अयत्नवान्	(वि) (अयत्नवत्) । न यत्नवान् । १.यत्नशून्यः। (अ) अयत्नेन तुल्यं करोति । अयत्न+वतिः। ‘तेन तुल्यं क्रिया चेद्वतिः’ ५.१.११५। २.यत्नशून्यतुल्यक्रियादिः। अयत्ने इव अयत्नस्य इव वा । ‘तत्र तस्येव’ ५.१.११६। ३.यत्नशून्यस्य समानः।
अयथाशास्त्रकारी*	(वि) (अयथाशास्त्रकारिन्) । न यथाशास्त्रकारी । १.शास्त्राऽननुकूलकार्यकरणशीलः। २.अधार्मिकः। ‘अयथाशास्त्रकारी च न विभागे पिता प्रभुः’ नारदः।
अयुक्	(वि) (अयुज्) । न युज्यते सजातीयेन । विषमसङ्ख्यावान् । ‘अयुग्भवा चारुहासिनी’ वृत्तर०। 
अरोगी	(वि) (अरोगिन्) । न रोगी । आरोग्यवान्,रोगरहितः। (स्त्री) अरोगिणी । अरोगिन्+ङीप् । ऋन्नेभ्यो ङीप् ४.१.५।
अर्णस्वान्	(वि) (अर्णस्वत्) । अर्णांसि जलानि सन्ति अत्र । अर्णस्+मतुप् । ‘तदस्यास्ति०मतुप्’ ५.२.९४।१.समुद्रः। (वि) जलसहितः (स्त्री) अर्णस्वती ।
अर्थवान्	(वि) (अर्थवत्) । अर्थः अस्य अस्ति । अर्थ+मतुप् । ‘तदस्यास्ति० मतुप्’ ५.२.९४। १.अर्थगर्भितः,सार्थकः। ‘अर्थवान् खलु मे राजशब्दः’ शाकु०५.१५.१। २.धनवान्,धनिकः। ‘तेनार्थवान् लोभपराङ्मुखेन’ रघुः१४.२३। ३.प्रयोजनयुक्तः,सफलः। (स्त्री) अर्थवती । अर्थवत्+ङीप् । ‘उगितश्च’ ४.१.६। ‘करोति योऽशेषजनातिरिक्तां सम्भावनामर्थवतीं क्रियाभिः’ किरा०३.५१। (अ) अर्थवत् । अर्थ+वतिः। ‘तेन तुल्यं क्रिया चेद्वतिः’ ५.१.११५। ४.अर्थानुसारम् । ५.कार्यानुगुणम् । 
अर्थवान्	(वि) (अर्थवत्) अर्थः अस्य अस्तीति । अर्थ + मतुप् ‘तदस्यास्त्यस्मिन्निति मतुप्’ (५.२.९४) । १. धनवान् !) "तेनार्थवान् लोभपराङ्मुखेन तेन घ्नता विघ्नभयं क्रियावान्" रघु १४.१३ । २. अर्थेन सहितः, अर्थगर्भितः अर्थवान् खलु मे राजशब्दः’ शाकु० ५ । ३. प्रयोजनसहितः, फलसहितः (स्त्री) ङीप्, अर्थवती । ४. अर्थवत् + ङीप् । ‘उगितश्च’ (४.१.६) । ‘करोति योऽशेष जनातिरिक्तां सम्भावनामर्थवतीं क्रिमाभिः’ किरा० ३.५१ । (अव्ययं) अर्थवत् । अर्थ + वतिः ‘तेन तुल्यं क्रिया चेद्वतिः’ (५.१.११५) । अर्थानुसारम् । ५. कार्यासुसारम् । 
अर्थवित्	(वि) (अर्थविद्) । अर्थं वेत्ति । अर्थ+विद(ज्ञाने)+क्विप् । ‘सत्सूद्विष० क्विप्’ ३.२.६१। १.कार्यज्ञः,चतुरः। २.शब्दार्थाभिज्ञः। ‘अवेक्ष्य धातोर्गमनार्थमर्थविच्चकार नाम्ना रघुमात्मसम्भवम्’ रघुः३.२१।
अर्थार्थी	(वि) (अर्थार्थिन्) । अर्थयते । अर्थ(उपयाच्ञायाम्)+णिनिः। ‘नन्दिग्रहि०३.१.१३४। अर्थी । अर्थस्य अर्थी । १.अभीष्टसिद्ध्यपेक्षी । २.धनप्राप्तीच्छुः। ३.चतुर्विधभक्तान्तर्गतभेदः। ‘चतुर्विधा भजन्ते मां जनाः सुकृतिनोऽर्जुन । आर्तो जिज्ञासुरर्थार्थी ज्ञानी च’ गीता ७.१६। 
अर्थी	(वि) (अर्थिन्) । अर्थयते । अर्थ(उपयाच्ञायाम्)+णिनिः। ‘नन्दिग्रहि०३.१.१३४। १.याचकः,भिक्षुकः। ‘यथाविधि हुताग्नीनां यथा कामार्चितार्थिनाम्’ रघुः१.६। २. सेवकः। ३.असन्निहितः अर्थः अस्य अस्ति । अर्थ+इनिः। ‘अर्थाच्चासन्निहिते’ वा०५.२.१३५। दरिद्रः। ४.कार्यार्थी । ५.वादी । ‘स धर्मस्थसखः शश्वदर्थिप्रत्यर्थिनां स्वयम्’ रघुः१७.३९। ६.अर्थः अपेक्षा अस्य अस्ति । अर्थ+इनिः। ‘अत इनि०’ ५.२.११५। अपेक्षी । ७.अर्थः धनम् अस्य अस्ति । धनिकः। (स्त्री) अर्थिनी । अर्थिन्+ङीप् । ‘ऋन्नेभ्यो ङीप्’ ४.१.५।
अर्थी	(वि) (अर्थिन्) अर्थयते । अर्थ (उपयाच्ञायाम्) + णिनिः । ‘नन्दिग्रहि....’ (३.१.१३४) । १. याचकः, भिक्षुकः । ‘यथाविधि हुताग्नीनां यथा कामार्चितार्थिनाम्’ (रघुः १.६) ।  २. सेवकः ३. असन्निहितः अर्थः अस्य अस्ति । अर्थ + इनिः । ‘अर्थाच्चासन्निहिते’ (वा० ५.२.१३५) । दरिद्रः । ४. कार्यार्थी ५. वादी ‘स धर्मस्थसखः शश्वदर्थिप्रत्यर्थिनां स्वयम् ।’ (रघु १७.३९) । ६. अर्थः अपेक्षा अस्य अस्ति । अर्थ + इनिः । ‘अत इनिठनौ’ (५.२.११५) । अपेक्षी । (स्त्री) अर्थिनी । अर्थिन् + ङीप् । ‘ऋन्नेभ्यो ङीप्’ (४.१.५) ।
अर्थार्थी	(वि) (अर्थिर्थिन्) अर्थयते इति अर्थी, अर्थस्य अर्थी । १. अभीष्टसिद्ध्यर्थम् अथवा धनप्राप्त्यर्थं प्रयतमानः । २. भक्तानाम् एकः प्रकारः ‘आर्तो जिज्ञासुरर्थार्थी ज्ञानी च भरतर्षभ’ । (गीता ७.१६) । 
अर्धभाक्	(वि) (अर्धभाज्) । अर्धं भजति । अर्ध+भज(सेवायाम्)+क्विप् । ‘क्विप् च’ ३.२.७६। ‘निधीनां तु पुराणानां धातूनामेव च क्षितौ । अर्धभाग् रक्षणाद्राजा भूमेरधिपतिः हि सः’ मनुः८.३९। 
अर्धी	(वि) (अर्धिन्) । अर्धं गृहीतृत्वेन अस्ति अस्य । अर्ध+इनिः। अर्धगृहणार्हः। ‘सर्वेशामर्धिनो मुख्याः’ स्मृतिः।
अलिङ्गी	(वि) (अलिङ्गिन्) । न लिङ्गम् अनुमापकचिह्नम् अस्य अस्ति। न+लिङ्ग+इनिः। ‘अत इनि०’ ५.२.११५। कपटवेषधारिभिन्नः ब्रह्मचारिप्रभृतिः। 
अलिङ्गी	(वि) (अलिङ्गिन्) । न लिङ्गम् अनुमापकचिह्नम् अस्य अस्ति। न+लिङ्ग+इनिः। ‘अत इनि०’ ५.२.११५। कपटवेषधारिभिन्नः ब्रह्मचारिप्रभृतिः। 
अलीकी	(वि) (अलीकिन्) । अलीकम् अस्ति अस्य । अलीक+इनिः। ‘सुखादिभ्यश्च’ ५.२.१३१। असत्यवान्,असत्यकथकः। (स्त्री) अलीकिनी । 
अलीकी	(वि) (अलीकिन्) । अलीकम् अस्ति अस्य । अलीक+इनिः। ‘सुखादिभ्यश्च’ ५.२.१३१। असत्यवान्,असत्यकथकः। (स्त्री) अलीकिनी । 
अल्पवादी	(वि) (अल्पवादिन्) अल्पं वदति । अल्प वद (व्यक्तायां वचि) + णिनिः । ‘सुप्यजातौ णिनिस्तार्श्वाल्ये’ (३.२.७८) मितभाषी (स्त्री) अल्पवादिनी ।
अवकीर्णी	(वि) (अवकीर्णिन्) अवकीर्णम् विक्षिप्तं, अनेन - अवकीर्ण + इनिः ‘इष्टादिभ्यश्च’ (५.२.८८) १. व्रतभङ्गयुक्तः ब्रह्मचारी (संयासी वा) "मारुतं पुरुहूतञ्च गुरुं पावकमेव च । चतुरो व्रतिनोऽभ्येति ब्राह्मं तेजोऽवकीर्णिनः" - मनुः ११.१२१ । ‘अवकीर्णी क्षतव्रतः’ - अमरः
अवघाती	(वि) (अवघातिन्) अव + हन् (हिंसागत्योः) + णिनिः । ‘नन्दिग्रहिपचादिभ्यो…..’ (३.१.१३४) अवहन्ता, मारयिता । अवघातिनी
अवघूर्णयन्	(वि) (अवघूर्णयत्) - अव + घूर्ण (भ्रमणे) + शतृ | ‘लटः शतृशानचौ अप्रथमासमानाधिकरणे’ (३.२.१२४) सर्वतो भ्रमणकर्ता, भ्रमन् । 
अवद्यन्	(वि) (अवद्यत्) अव + दो (अवखण्डने) + शतृ । "लटः शतृशानचावप्रथमासमानाधिकरणे" । (३.२.१२४) कर्तकः । "अवद्यन् पत्रिणः शम्भोः सायकैरवसायकैः" - किरा० (१५.३७) । 
अवधिमान्	(वि) (अवधिमत्) अवधिः अस्य अस्ति + मतुप् । "तदस्यास्त्यस्मिन्निति मतुप्" (५.२.९४) १. सीमायुक्तः २. अवधियुक्तः । ‘उत्तरादिभ्य एनप् स्यादवधियवधिमतोः समिप्ये - सि.कौ.
अवभासीतः	(वि) (अवभासिन्) अवभासते अव + भासृ (दीप्तौ) + णिनिः । "नन्दिग्रहिपचादिभ्यो ल्युणिन्यचः" (३.१.१३४) प्रकाशमानः । 
अवमन्ता	(वि) (अवमन्तृ)  अव + मन (ज्ञाने) + तृच् । "ण्वुल्‌तृचौ" (३.१.१३३) । १. अपमानकर्ता २. तिरस्कर्ता, अनादरेण द्रष्टा (स्त्री) ङीप् "ऋन्नेभ्यो ङीप्" (४.१.५) । अवमन्त्री । 
अवमूर्धा	(वि) (अवमूर्धन्) अवनतः मूर्धा यस्य । अवनतशिरस्कः ।
अवयवी	(वि) (अवयविन्) अवयवाः सन्ति अस्य - अवयव + इनिः । "अत इनिठनौ" (५.२.११५) १. प्रतिज्ञादिपञ्चावययुक्तः (तार्किकवादः) २. किञ्चन पूर्णं वस्तु । ३. अनुमानवाक्यम् । 
अवरीयान्	(वि) (अवरीयस्) न वरीयान् । १. निकृष्टः । (स्त्री) स्त्रियां ङीप् "उगितश्च" (४.१.६) । अवरीयसी । 
अवलम्बी	(वि) (अवलम्बिन्) अवलम्बोऽस्यास्ति इनिः । "अत इनिठनौ" (५.२.११५) । १. आश्रितः, प्राप्तसहायः २. आश्रयदाता । "तामेकतस्तव बिभर्ति गुरुर्विनिद्रस्तस्या भवानपरधुर्यपदावलम्बी" - रघु. ५.६६ "अस्ताचलचूडावलम्बिनि भगवति भासां - निधौ" - काद. ३. लम्बमानः । "अथ धूमाभिताम्राक्षं वृक्षशाखावलम्बिनम्" - रघु. १५.४९ । 
अवलोकी	(वि) (अवलोकिन्) अव + लोकृ + णिनिः । "नन्दिग्रहि……"(३.२.१३४) । वीक्षकः, दर्शकः । "अवैमि सौभाग्यमदेन वञ्चितः तव प्रियं थश्चतुरावलोकिनः" - कुमा. ५..४९ । 
अवश्यम्भावी	(वि) (अवश्यम्भाविन्) अवश्यं + भू (सत्तायम्) + इनिः । ‘भुवश्च’ (उणा० ४.४५७) अवश्यम्भवः । "अवश्यम्भाविनो भावा भवन्ति महतामपि" (हि.प्र.२८) । (स्त्री) अवश्यम्भाविनी ।
अवस्कन्दी	(वि) (अवस्कन्दिन्) । अव+स्कन्द (स्कन्दिर्-गतिशोषणयोः)+णिनिः । "सुप्यजातौ णिनिस्ताच्छील्ये" (३.१.७८) । १. आक्रमणकारी (स्त्री) अवस्कन्दिनी । ङीप् "ऋन्नेभ्यो ङीप्" (४.१.५) । 
अवस्थायी	(वि) (अवस्थायिन्) अव + स्था (ष्ठा-गतिनिवृत्तौ) + णिनिः । "नन्दिग्रहिपचादिभ्यो ल्युणिन्यचः" (३.१.१३४) । अवस्थितियुक्तः । (स्त्री) अवस्थायिनी । ङीप् । "ऋन्नेभ्यो ङीप् (४.१.५) । 
अवाकृशिराः	(वि) (अवाक् शिरस्) अवाक् अवनतं शिरः यस्य । अधोमुखः । "इति ब्रुवति रामे तु लक्ष्मणोऽवाक्शिरास्तदा" रामा. । स्त्री - ङीष्=अवाक् शिरसी । 
अवाक्	(वि) (अवाच्) । नास्ति वाक् यस्य । (अवाक्-अवाचौ-अवाचः) । १. मूकः वाक्यरहितः । अवाचि मूकः (अमरः) । साक्षी दृष्ट श्रुतादन्यत् विब्रुवन्नार्यसंसदि । अवाङ् नरकमभ्येति प्रेत्य स्वर्गाच्च हीयते । मनुः । २. (न) ब्रह्म ३. स्त्री - अवाची (दक्षिणादिक्) । अव + अञ्चु (गतौ) + क्विन् । ‘ऋत्विदधृक्...’ (३.२.५९) । +ङिप् (उगितश्च ४.१.६)  (दिग्शब्देभ्यः सप्तमीपञ्चमी… अस्तातिः ५.३.२७) । ‘अञ्चेर्लुक्’ (५.३.३०) । अवाची दिक् । १. दक्षिणा दिशा ५. अवाङ् देशः अवाचो देशात् अवाचि देशे । (अवरकालार्थे अव्ययम्) । [४. उच्चते (प्रशस्यते) वाक्(स्तुतिः), तया रहितः अवाक्=अस्तुतः, अप्रशस्तः ‘दुष्प्राव्योऽवहन्ते दवाचः’ (ऋक् ४.२५.६) ।] 
अविता	(वि) (अवितृ) अव (रक्षणादौ) + तृच् । ‘ण्वुल्तृचौ’ (३.१.१३३) । १. रक्षकः ‘सखीयतामविता बोधि सखा’ (ऋक् ४.१७.१८) । (स्त्री) अवित्री ।
अविनाशी	(वि) (अविनाशिन्) न विनाशी । १. परमात्मा २. अनश्वरः, नित्यः ‘अविनाशि तु तद् विद्धि येन सर्वमिदं ततम् । विनाशमव्ययस्यास्य न कश्चित् कर्तुमर्हति’ ॥ (गीता २.१७) (स्त्री) अविनाशिनी । ‘ऋन्नेभ्यो ङीप्’ (४.१.५/३०६) । 
अविवेकी	(वि) (अविवेकिन्) न विवेकी । विवेकः अस्य अस्ति विवेकी । न + विवेक + इनिः । ‘अत इनिठनौ’ (५.२.११५) । १. विवेकशून्यः, अविवेचकः । ‘अविवेकि कुचद्वन्द्वं हन्तु नाम जगत्त्रयम्’ (कुव.) । २. अज्ञानी । ‘मयाविवेकिना तस्य हृदये जनिता व्यथा । सर्वपापहरो विष्णुः स मया व्यथितः कृतः’ ॥ (पद्मपु.क्रियायो.सा - अ ११) । ३. त्वरितः । 
अविसंवादी	(वि) (अविसंवादिन्) । न विसंवादी (विरोधे न.त) । १. अनुगुणः, प्रमाणान्तरानुसारी, निःसन्दिग्धः । ‘अभिनन्दितवृत्तिरार्यमिश्रैरविसंवादिभिरागमोदितेषु’ । (याद १५.१४) २. अभङ्गुरः, अनश्वरः । ‘अनुभाववता गुरुस्थिरत्वादविसंवादि धनुर्धनञ्जयेन’ (किरा १३.१५) ।  
अवेक्षिता	(वि) (अवेक्षितृ) अव + ईक्ष (दर्शने) + तृच् । ‘ण्वुल् तृचौ’ (३.१.१३३) । १. दर्शकः २. पर्यवेक्षकः ३. विचारणकर्ता ४. पर्यालोचकः । 
अव्यथी	(वि) (अव्यथिन्) न व्यथते । १. व्यथाशून्यः २. निर्भयः । 
अव्यभिचारी	(वि) (अव्यभिचारिन्) न व्यभिचारी । १. अविरोधी, अप्रतिकूलः । २. यथार्थः, ‘यदुच्यते पार्वति पापवृत्तये न रूपमित्यव्यभिचारि तद्वचः’ (कुमा ५.३६) ३. निश्चलः, स्थिरः । ४. साध्यसाधकव्याप्ति विशिष्टः हेतुः (न्यायशास्त्र) ५. अबाधितविषयकः । ‘इन्द्रियार्थसन्निकर्षोत्पन्नं ज्ञानमव्यपदेश्यमव्यभिचारि प्रत्यक्षम्’ (गौ.सू) । 
अव्यवसायी	(वि) (अव्यवसायिन्) न व्यवस्यति, न + वि + सो (षोऽन्तकर्मणि) + णिनिः । १. अनुद्यतः २. अनिश्चयी । ‘बहुशाखा ह्यनन्ताश्च बुद्धयोऽव्यवसायिनाम्’ (गीता २.४२) । 
अव्यापी	(वि) (अव्यापिन्) न व्याप्नोति । ‘सुप्यजातौ णिनिस्ताच्छील्ये । (३.२.७८/२९८८) । १. अव्यापकः २. परिच्छिन्नः, परिमितः । ‘हेतुमदनित्यमव्यापि सक्रियमाश्रितं लिङ्गम्’ (सां.सू) । 
अशक्वुवन्	(वि) (अशक्नुवत्) १. असमर्थः । "अशक्नुवन् सोढुमधीरलोचनः सहस्ररश्मेरिव यस्य दर्शनम्’ (माघः १.५३) । 
अश्वयुक्	(वि) (अश्वयुज्) । अश्वयुजि अश्विनीनक्षत्रे जातः । अश्वयुज् + अण् + लुक् "सन्धिवेलाद्यृतुनक्षत्रेभ्योऽण्" (४.३.१६) । १. अश्विनीनक्षत्रजातः । अश्वेन युनक्ति रथम् । अश्व + युज् (युजिर्-योगे) + क्विप् । "सत्सूद्विषद्रुहदुहयुजविदभिदच्छिदजिनीराजामुपसर्गेऽपि क्विप्" (३.१.६१) २. अश्वयोजकः । (स्त्री) ३. अश्वेन युक्तः रथः । अश्वेन हयमुखाकारेण युज्यते । ४. अश्विनीनक्षत्रम् "अश्वयुगश्विनी" (अमरः १.३.११) । अश्वेन अश्वाकारतया नक्षत्रेण युज्यते पौर्णमास्यत्र ५. आश्वयुजमासः चान्द्राश्विनमासः । 
अश्ववान्	(वि) (अश्ववत्) अश्वः अस्य अस्ति । अश्व + मतुप्-मस्य वः । ‘तदस्यास्त्यस्मिन्निति मतुप्" (५.१.९४) अश्वयुक्तः । ‘दधानो गोमदश्ववत् सुवीर्यम्’ । (ऋक् ८.४६.५) (स्त्री) अश्ववती । 
अश्वविक्रयी	(वि) (अश्वविक्रयिन्) । अश्वं विक्रेतुं शीलमस्य । अश्व + वि + क्री (क्रीञ्-द्रव्यविनिमये) + णिनिः । "सुप्यजातौ णिनिस्ताच्छील्ये" (३.२.७८) अश्वविक्रेता, अश्वविक्रयाजीविकायुक्तः । (स्त्री) अश्वविक्रयिणी । 
अश्वारोही	(वि) (अश्वारोहिन्) । अश्वम् आरोढुं शीलमस्य । अश्व + आ + रुह (बीजजन्मनि प्रादुर्भावे च) + णिनिः । "सुप्यजातौ णिनिस्ताच्छील्ये" (३.१.७८) । अश्वारोहणकर्ता, अश्वारोहणशीलः । (स्त्री) अश्वारोहिणी । 
अश्वी	(वि) (अश्विन्) । अश्वः अस्य अस्ति । अश्व + इनिः । "अत इनि ठनौ" (५.२.११५) । अश्वयुक्तः (स्त्री) अश्विनी । ङीप् "ऋन्नेभ्यो ङीप्" (४.१.५ ।
असंसृष्टी	(वि) (असंसृष्टिन्) नास्ति संसृष्टं विभक्तं धनं यस्य । न + संसृष्ट + इनिः संसृष्टद्रव्यरहितः । ‘असंसृष्ट्यापि वाऽदद्यात्संसृष्टो नान्यमातृजः" (याज्ञ-स्मृ ८.१३९) ।
असङ्गी	(वि) (असङ्गिन्) न सङ्गी । सङ्गरहितः, अनासक्तः (स्त्री) असङ्गिनी ।
असन्	(वि) (असत्) अस(भुवि)+शतृ (नञ् समासः) । लटः शतृशानचावप्रथमासमानाधिकरणे" (३.२.१२४) । १. अविद्यमानः, सद्भिन्नः तपाम्यहमहं वर्षं निगृह्णाम्युत्सृजामि च । अमृते चैव मृत्युश्च सदसच्चाहमर्जुन" (गीता ९.१९) । २. नामरूपाभ्यामव्याकृतः "असद्वा इदमग्र आसीत्" (तै उ) । ३. अवास्तविकः, सत्ताहीनः "आत्मनो ब्रह्माणो भेदमसन्तं कः करिष्यति । (संक्षेपशारीरकम्) । ४. दोषः "तं सन्तः श्रोतुमर्हन्ति सदसद्व्यक्तिहेतवः" (रघुः १.१०) । ५. निष्फलम्, अश्रद्धया कृतम् । "अश्रद्धया हुतं दत्तं तपस्तप्तं कृतं च यत् असदित्युच्यते पार्थ" (गीता १७-२८) । ६. मूर्खः ७. असाधुः (पुं) इन्द्रः (स्त्री) असती । व्यभिचारिणी । दुष्टा । ‘असती भक्तिः सलज्जा" (पञ्चतन्त्र १.४१८) (न) ८. अनस्तित्वम्, असत्ता ९. असत्यम् १०. ब्रह्मभिन्नवस्तु ११. अनित्यम् "अज्ञानन्तु सदसद्भ्यामनिर्वचनीयम्" वेदान्तसारः ।
असिर्जीवी	(वि) (असिर्जीविन्) असिना जीवति-असि+जीव(प्राणधारणे)+णिभिः । ‘सुप्यजातौ णिनिस्ताच्छील्ये’ (३.२.७८) ।
असुमान्	(वि) (असुमत्) असवः सन्त्यस्य+मतुप् । ‘तदस्यास्त्यस्मिन्निति’ (५.२.९४) । प्राणी । ‘सततमसुमतामगम्यरूपाः’ माघ. ४.२९ ।
अस्तिमान्	(वि) (अस्तिमत्) अस्ति विद्यमानं धनं यस्य । ‘मतुप्’ (५.१.१४) । १. धनिकः ।
अस्त्रवित्	(वि) (अस्त्रविद्) अस्य + विद (ज्ञाने) + क्विप् । ‘क्विप्’ च’ (३.२.७६) । १. आयुधविज्ञानदक्षः । अस्त्रप्रयोगाद्यभिज्ञः । उदङ्मुखः सोऽस्त्रविदस्त्र मन्त्रम्’ - रघुः ५.५९ ।
अस्त्री	(वि) (अस्त्रिन्) अस्त्रं धनुरस्यास्ति । अस्त्र + इनिः ‘अत इनिठनौ’ (५.२.११५) । १. धनुर्धारी । ‘अस्त्रीजनः पुनरनेन कुतः किल स्त्री’ (उद्भटः) २. पुनपुंसकम् । ३. स्त्री न । ४. आयुधधारी ।
अस्थायी	(वि) (अस्थाथायिन्) नश्वरः स्थातुं शीलम् अस्य (शीलार्थे)णिनिः स्थायी । न स्थायी । १. स्थितिरहितः । स्त्रियां ङीप् । ‘ऋन्नेभ्यो ङीप्’ (४.१.५) ।  अस्थायिनी ।
अस्फुटवाक्	(वि) (अस्फुटवाच्) । अस्फुटा वाक् यस्य । अस्पष्टवक्ता, लोहलः । ‘लोहलः स्यादस्फुटवाक्’ - अमरः ।
अस्फुटवाक्	(वि) (अस्फुटवाच्) । अस्फुटा वाक् यस्य । अस्पष्टवक्ता,लोहलः। ‘लोहलः स्यादस्फुटवाक्’ अमरः।
अस्मद्र्यक्	(वि) (अस्मद्र्यञ्च्) । अस्मान् अञ्चति ।अस्मद्+अञ्चु(गतौ)+अद्र्यादेशः+क्विन् । ‘विश्वदेवयोश्च टेरद्र्यञ्चतौ०’ ६.३.९२। ‘ऋत्विक्०दिगञ्चु०’ ३.२.५९। अस्माकम् अभिमुखः। 
अस्वामी	(वि) (अस्वामिन्) । न स्वामी । १.स्वामिभिन्नः। ‘अस्वामिना तु युद्भुक्तं गृहक्षेत्रापणादिकम्’ दायतत्त्वम् । २.न स्वामी यस्य । स्वामिरहितः। 
अस्वामी	(वि) (अस्वामिन्) न स्वामी । स्वामिभिन्नः ‘अस्वामिना तु युद्भुक्तं गृहक्षेत्रापणादिकम्…..’ दायतत्त्वम् । 
अहङ्कारी	(वि) (अहङ्कारिन्) अहङ्कारः अस्य अस्ति । अहङ्कार + इनिः । ‘अत इनिठनौ’ (५.२.११५) । अहङ्कारयुक्तः, गर्वयुक्तः । ‘धीरोद्धतस्त्वहङ्कारी चलञ्चण्डो विकत्थनः’ - दशरूपकम् । 
अहङ्कारी	(वि) (अहङ्कारिन्) अहङ्कारः अस्य अस्ति । अहङ्कार + इनिः । ‘अत इनिठनौ’ (५.२.११५) । अहङ्कारयुक्तः, गर्वयुक्तः । ‘धीरोद्धतस्त्वहङ्कारी चलञ्चण्डो विकत्थनः’ - दशरूपकम् । 
अर्थनिबन्धनः	(वि) *अर्थः निबन्धनं यस्य । धनाश्रितः।
अस्तसङ्ख्यः	(वि) १. अगणितः । 
अवरुग्णः	(वि) १. अव + रुज (हिंसायां) + क्तः । "निष्ठा" (३.२.१०२) १. रोगी । २. अव + रुजो (भङ्गे) + क्तः । "निष्ठा" (३.२.१०२) भिन्नः, भग्नः । "अवरुग्णतुङ्गसुरदारुतरौ" - किरा० (६.५) । 
अस्तव्यस्तः	(वि) १. क्रमरहितः । 
अस्तकरुणः	(वि) १. दयारहितः । 
अवचनः	(वि) १. न वचनं यस्य सः । वचनहीनः । "शकुन्तला साध्वसात् अवचना तिष्ठति" - शाकु. १ । "पार्वतीम् अवचनामसूयया प्रत्युपेत्य पुनराह सस्मिताम्" - कुमा. ८.५० । २. न वचनम् (कुत्सायां न.त) निन्दात्मकं वचनम्, दूषणम् ३. मौनम् । 
अश्रान्तः	(वि) १. न श्रान्तः । श्रान्तिरहितः, २. विरामरहितः ‘अश्रान्तसन्ततिभिराभरणप्रकाशैः’ - याद. १९/३. । ३. (न) न श्रान्तम् (श्रान्तम् श्रमः - भावेक्तः) श्रान्तिहीनता ४. नास्ति श्रान्तं श्रमः यत्र । निरन्तरम्, सततम् । ‘सततानारताश्रान्तसन्तताविरतानिशम्’ - अमरः ।
अश्रुतः	(वि) १. न श्रुतः । अश्रवणविषयीभूतः । ‘श्रुतार्थस्य परित्यागात् अश्रुतार्थस्य कल्पमात् ।…’ प्रायश्चित्ततत्वम् । २. नास्ति श्रुतं शास्त्राध्ययनं यस्य । शास्त्रज्ञानरहितः, अकृतशास्त्राभ्यासः। ‘भानं विद्याधनात्तस्मात् स लभेताश्रुतोऽपि सन्’ - स्मृतिः ।
असन्नद्धः	(वि) १. न सन्नद्धः । न कवचादिधारणपुरस्सरं सज्जझ् । २. स्वकार्ये अक्षमः, न सम्येक् नद्धः, गर्वितः ।
असुरक्षः	(वि) १. न सुरक्षः । सुखेन रक्षितुम् अशक्यः । ‘शरदभ्रचलाश्चलेन्द्रियैरसुरक्षा ह्रि बहुच्छलाः श्रियः’ - किरा २.३९ । २. असून् रक्षति-रक्ष+अच् । ‘नन्दिग्रहि…’ (३.१.१३४) । प्राणानां रक्षकः ।
अशेषः	(वि) १. नास्ति शेषो यस्य । शेषरहितः, निश्शेषः । ‘अशेषशेमुषीमोषं माषमश्नामि केवलम्’ - उद्भटः । (अव्य०) अशेषम्, अशेषेण, अशेषतः इत्यादीनि अपि सभानार्थकानि । ‘येन भूतान्यशेषेण द्रक्ष्यस्यात्मन्यथो मयि’ - गीता ४.३५. । ‘विश्वमशेषं कृत्स्नं समस्तनिखि लाखिलानि निश्शेषम्’ - अमरः ।
अर्थितः	(वि) १. प्रार्थितः अर्थ (उपयाच्ञायाम्) + क्तः । ‘निष्ठा’ (३.२.१०२) ।  २. याचितः ।
अस्तधीः	(वि) १. मूर्खः 
अविदूरः	(वि) १. समीपवर्ती, अनतिदूरः । 
अस्थावरः	(वि) १. स्थावरभिन्नः जङ्गमः २. चरसम्पत्तिः धनकनकादिः ।
अल्पिष्ठः	(वि) अतिशयेन अल्पः । "अतिशायने तमबिष्ठनौ" (५.३.५५) अतिशयिततया अल्पः अतिलघ्वाकारः । ‘अत्यलोऽल्पिष्ठमल्पीयः’ - अमरः
अल्पीयः	(वि) अतिशयेन अल्पः । ‘द्विवचनविभाज्योपपदे तरबीयसुनौ’ (५.३.५७) । अतिलघुः, अतिशयिताल्पः ‘अत्यल्पेऽल्पिष्ठमल्पीये - अमरः (स्त्री) - अल्पीयसी (ऋन्नेभ्यो ङीप् ४.१.५) । 
अशिष्ठः	(वि) अतिशयेन अशिता । अश्नाति - अश (भोजने) + अच् । अतिशायने इष्ठन् । ‘अतिशायने तमबिष्ठनौ’ (५.३.५५) । १. अग्निः २. अधिकभोक्ता । 
अवसव्यः	(वि) अपसव्यः, दक्षिणभागः ।
अम्मयः	(वि) अपां विकारः। अप्+मयट् । ‘एकाचो नित्यम्’ ४.३.१४४। १.जलविकारः,जलस्य रूपान्तरम् । ‘त्रिषु द्वे आप्यमम्मयम्’ अमरः। ‘नह्यम्मयानि तीर्थानि न देवा मृच्छिलामयाः’ भाग०। २.जलपूर्णः,जलप्रचुरः। (स्त्री) अम्मयी । अम्मय+ङीप् । ‘टिड्ढाणञ्०’ ४.१.१५।
अस्वरः*	(वि) अप्रशस्तः स्वरः यस्य । १.मन्दस्वरयुक्तः। ‘उवाच मृदुमन्दार्थं वचनं दीनमस्वरम्’ रामा०। २.काकादिवद् रूक्षस्वरः,असौम्यस्वरः। ‘स्यादसौम्यस्वरोऽस्वरः’ अमरः। 
अस्वरः	(वि) अप्रशस्तः स्वरः यस्य । मन्दस्वरयुक्तः । असौम्यस्वरः ‘उवाच मृदुमन्दार्थं वचनं दीनमस्वरम्’ रामा. । ‘स्यादसौम्यस्वरोऽस्वरः’ अमरः । 
अयोहृदयः	(वि) अयः इव हृदयं यस्य । लोहवत् कठिनचित्तः।
अयनजः	(वि) अयनात् राशीनां स्वस्वस्थानचलनात् जायते । अयन+जन+डः। अयनांशजातः मासादिः। 
अयशस्करः	(वि) अयशः करोति । अयशस्+डु कृञ्(करणे)+टः। ‘कृञो हेतु०’ ३.२.२०। अपकीर्तिकरः। (स्त्री)  अयशस्करी । अयशस्कर+ङीप् । ‘टिड्ढाणञ्०’ ४.१.१५।
अयशस्करः	(वि) अयशः करोति । डु कृञ् (करणे) + टः (कृञो हेतुताच्छील्यानुलोम्येषु ३.२.२०) । १. अपकीर्तिकरः । (स्त्री) ङीप्, अयशस्करी ।
अरण्यचरः	(वि) अरण्ये चरति । अरण्य+चर(गतौ)+टः। ‘चरेष्टः’ ३.२.१६। वनसञ्चारी । (स्त्री) अरण्यचरी । अरण्यचर++ङीप् । ‘टिड्ढाणञ्०’ ४.१.१५। 
अरण्यवासी	(वि) अरण्ये वसति । अरण्य+वस(निवासे)+णिनिः। ‘सुप्यजातौ णिनिः०’ ३.२.७८। वनवासवान् ऋष्यादिः।
अरिष्टतातिः	(वि) अरिष्टं करोति । अरिष्ट+तातिल् । ‘शिवशमरिष्टस्य करे’ ४.४.१४३। शुभकारकः,क्षेमङ्करः। ‘अथो अरिष्टतातये’ ऋक्* ।
अरिष्टदुष्टधीः	(वि) अरिष्टेन मरणसूचकनिमित्तेन दुष्टा धीः यस्य । विवशः,आसन्नमरणलक्षणेन दूषितमतिः। ‘विवशोऽरिष्टदुष्टधीः’ अमरः।
अरिन्दमः	(वि) अरीन् दाम्यति । अरि+दमु(उपशमे)+खच्+मुम् । ‘संज्ञायां भृ०दमः’ ३.२.४६। ‘अरुर्द्विषदजन्तस्य मुम्’ ६.३.६७। शत्रुदमनकारकः। 
अरुणितः	(वि) अरुण+इतच् । ‘तदस्य सञ्जातं० इतच्’ ५.२.३६। रक्तवर्णीकृतः। ‘अरुणिताखिलशैलवना मुहुः’ माघः६.२१।
अरुन्तुदः	(वि) अरून् मर्माणि तुदति । अरुस्+तुद(व्यथने)+खच्+मुम् । ‘विध्यरुषोस्तुदः’ ३.२.३५। ‘संज्ञायां भृ०दमः’ ३.२.४६। ‘अरुर्द्विषदजन्तस्य मुम्’ ६.३.६७। ‘अरुन्तुदं तु मर्मस्पृक्’ अमरः। ‘अरुन्तुदमिवालानमनिर्वाणस्य दन्तिनः’ रघुः१.७१।
अर्क्यः	(वि) अर्क(स्तवने)+ण्यत् । ‘ऋहलोर्ण्यत्’ ३.१.१२४। पूज्यः,पूजनार्हः।
अर्चनीयः	(वि) अर्च(पूजायाम्)+अनीयर् । ‘तव्यत्तव्यानीयरः’ ३.१.९६। पूजायोग्यः,पूजनार्हः।  ‘अर्चनीयचरणाम्बुजे भवति’ याद०१७.११५।
अर्च्यः	(वि) अर्च(पूजायाम्)+ण्यत् । ‘ऋहलोर्ण्यत्’ ३.१.१२४। पूज्यः,पूजनार्हः,प्रतीक्ष्यः। ‘अर्च्यस्तु प्रतीक्ष्यः पूजितेऽर्चितः’ हैमः।‘मरुत्सखाभं तमर्च्यमारादभिवर्तमानम्’ रघुः।
अर्चिचयिषुः	(वि) अर्चयितुम् इच्छुः। अर्च(पूजायाम्)+णिच्+सन्+उः। ‘सनाशंसभिक्ष उः’ ३.२.१६८। पूजनापेक्षी,आराधनेच्छुः। 
अर्थितः	(वि) अर्थ(उपयाच्ञायाम्)+क्तः(कर्मणि) । ‘निष्ठा’ ३.२.१०२। प्रार्थितः,याचितः।
अर्थकरः*	(वि) अर्थं करोति । धनहेतुकर्मकारकः । (स्त्री) अर्थकरी । अर्थकर+ङीप् । *दण्डनीत्यादिविद्या । 
अर्थकामः*	(वि) अर्थं कामयते । धनेच्छुः। 
अर्थविद्	(वि) अर्थं कार्यं वेत्ति इति । - विद् (ज्ञाने) + क्विप् ‘सत्सूद्विषद्रुहदुहयुजविदभिदच्छिदजिनीराजामुपसर्गोऽपि क्विप्’ (३.२.६१ / २९७५) ।  १ अर्थज्ञः । "अवेक्ष्य धातोर्गमनार्थमर्थविच्चकार नाम्ना रघुमात्मसम्भवम्" रघुः ३.२१ । २. कार्यज्ञः ३. बुद्धिमान् । 
अर्थगतः	(वि) अर्थं गतः। १.अर्थनिष्ठः। *२.गतार्थः। (पुं) ३.गतः अर्थः अस्य । अर्थाश्रयः काव्यदोषः अपुष्टत्वादिः। ‘अपुष्टदुष्क्रमग्राम्यव्याहताश्लीलकष्टताः’ सा०द०७.९। 
अर्थज्ञः	(वि) अर्थं जानाति । अर्थ+ज्ञा(अवबोधने)+कः। ‘आतो० कः’ ३.२.३। प्रयोजनाभिज्ञः,कार्यस्वरूपाभिज्ञः।
अर्थघ्नः	(वि) अर्थं हन्ति । अर्थ+हन(हिंसागत्योः)+कः। ‘कप्रकरणे मूलविभुजादिभ्यः०’ वा०३.२.५। १.कार्यनाशकः। २.अतिव्ययी,अपव्ययी । (स्त्री) अर्थघ्नी । ‘व्याधिता वाधिवेत्तव्या हिंस्रार्थघ्नी च सर्वदा’ मनुः९.८०। 
अर्थसिद्धः	(वि) अर्थतः योग्यान्वयवशात् सिद्धः। १.तात्पर्यविधया सिद्धः अपदार्थः। २.अर्थः प्रयोजनं धनं वा अस्य । प्रप्तप्रयोजनः। ३.प्रप्तधनः।म्
अर्थप्राप्तः	(वि) अर्थतः वाचकशब्दाप्रयोगेऽपि तात्पर्यवशतः प्राप्तः । १. वाचकशब्दस्य अनुच्चारणेऽपि तात्पर्यवशात् ज्ञातः अर्थः । २. कार्यान्तरेण प्राप्तः । 
अर्थप्राप्तः	(वि) अर्थतः वाचकश्ब्दाप्रयोगेऽपि तात्पर्यवशात् प्राप्तः। १.वाचकश्ब्दस्य अनुच्चारणेऽपि तात्पर्यवशात् ज्ञातः अर्थः। २.कार्यान्तरेण लब्धः।
अर्थाधिकारी	(वि) अर्थस्य अधिकारी । १. कोषाध्यक्षः । 
अर्थाधिकारी*	(वि) अर्थस्य अधिकारी । कोषाध्यक्षः। 
अर्थव्ययज्ञः 	(वि) अर्थस्य धनस्य व्ययं तत्प्रकारं जानाति । १. धनव्ययस्य विशेषाभिज्ञः । 
अर्थसिद्धः	(वि) अर्थात् अर्थान्वयविशेषात् सिद्धः । १. शब्दादिना अबोधिते सत्यपि अन्वयबललभ्यः पदार्थः । * "घटमानय" इति वाक्ये घटस्य छिद्रेतरत्वम् अन्वयबललभ्यम् । तत्र शब्दशक्त्यादेः अपेक्षा नास्ति । तथा च शाब्दबोधे योग्यताज्ञानस्य कारणेन (परस्परसम्बन्धे बाधाभावः योग्यता) छिद्रेतरघट एव जलाहरणप्रयोजकत्वाद्, घटशब्देन छिद्रेतरघटः इति सङ्केतग्रहः भवति । २.  सिद्धप्रयोजनः (यः प्रयोजनं प्राप्तवान् सः) ३. सिद्धधनः (यः धनं प्राप्तवान् सः)। 
अर्थ्यः	(वि) अर्थात् प्रयोजनात् अनपेतः । अर्थ + यत् । ‘धर्मपथ्यर्थन्यायादनपेते’ (४.४.९२) । १. विद्वान्, पण्डितः २. अर्थसहितः ‘वागीशं वाग्भिरर्थ्याभिः प्राणिपत्योपतस्थिरे’ (कुमार. २.३) ३. योग्यः ४. याचयितुं योग्यः ५. अपेक्षार्हः  (न) १ शिलाजतु ‘आत्मवाननपेतोऽर्थात् अर्थ्यौ’ (अमरः) । अर्थ्यं शिलाजतुन्यर्थ्यो बुधे न्याय्ये च वाच्यवत्’ (मेदिनी ) । 
अर्थ्यः	(वि) अर्थात् प्रयोजनात् अनपेतः। अर्थ+यत् । ‘धर्मपथ्यर्थन्यायादनपेते’ ४.४.९२। १.विद्वान्,पण्डितः। २.अर्थसहितः। ‘वागीशं वाग्भिरर्थ्याभिः प्राणिपत्योपतस्थिरे’ कुमा०२.३। ३.योग्यः। ४.याचनार्हः। ५.अपेक्षार्हः। (न) ६.शिलाजतु । ‘अर्थ्यं शिलाजतुन्यर्थ्यो बुधे न्याय्ये च वाच्यवत्’ मेदिनी । 
अर्थहरः	(वि) अर्थान् धनानि हरति  । अर्थ+हृञ्(हरणे)+अच् । ‘हरतेरनुद्यमनेऽच्’ ३.२.९। १.धनग्राही,परकीयधनहरणशीलः। २.चोरः* 
अर्थहरः	(वि) अर्थान् धनानि हरति इति । १. परकीयधनहरणशीलः २. चोरः 
अर्थहरः	(वि) अर्थान् धनानि हरति इति । १. परकीयधनहरणशीलः २. चोरः 
अर्थबुद्धिः*	(वि) अर्थे बुद्धिः। स्वार्थी । 
अर्थान्वितः	(वि) अर्थेन अन्वितः । १. धनवान् । 
अर्थान्वितः*	(वि) अर्थेन अन्वितः। १.धनवान् । २.वाच्याद्यर्थयुक्तः(शब्दः) ।
अर्थहीनः	(वि) अर्थेन धनेन हीनः । १. दरिद्रः, धनहीनः २. वाच्याद्यर्थहीनः (शाब्दः) 
अर्थहीनः	(वि) अर्थेन धनेन हीनः । १. दरिद्रः, धनहीनः २. वाच्याद्यर्थहीनः (शाब्दः) 
अर्थहीनः	(वि) अर्थेन धनेन हीनः। १.दरिद्रः,धनहीनः। २.वाच्याद्यर्थहीनः(शब्दः) ।
अर्थयुक्तः*	(वि) अर्थेन युक्तः । १. सार्थकः, अर्थसहितः 
अर्थलुब्धः*	(वि) अर्थेन लुब्धः। लोभी ।
अर्धहरः	(वि) अर्धं हरति । अर्ध+हृञ्(हरणे)+अच् । ‘हरतेरनुद्यमेऽच्’ ३.२.९। अर्धभागग्राही । (स्त्री) अर्धहरा । ‘प्रेम्णा शरीरार्धहरां हरस्य’ कुमा०१.५०।
अर्धांशी	(वि) अर्धः अंशः अस्य । अर्धभागवान् ।
अर्धह्रस्वः	(वि) अर्धः ह्रस्वः। ह्रस्वस्य अर्धभागः । ‘तस्यादित उदात्तमर्धह्रस्वम्’ पा०१.२.३२। 
अर्धपादिकः	(वि) अर्धपादच्छेदनरूपं दण्डम् अर्हति । अर्ध+पाद+ठञ् । ‘तदर्हति’ ५.१.६३। अर्धपादच्छेदनार्हः । ‘गोषु ब्राह्मणसंस्थासु छुरिकायाश्च भेदने । पशूनां हरणे चैव सद्यः कार्योऽर्धपादिकः’ मनुः८.३२५।  
अर्धिकः	(वि) अर्धम् अर्हति । अर्ध+टिठन् । १.अर्धभागार्हः। ‘तदर्धिकं पादिकं स्यात्’ मनुः। २.वर्णसङ्करभेदः,ब्राह्मणेन वैश्यायां जातः संस्कारवान् । ‘वैश्यकन्यासमुत्पन्नो ब्राह्मणेन तु संस्कृतः। अर्धिकः स तुविज्ञेयो भोज्यो विप्रैर्न संशयःभो’  पराशरः।  
अर्धसमः	(वि) अर्धेन समः। १.अर्धेन तुल्यः। (न) २.वर्णवृत्तभेदः। ‘प्रथमाङ्घ्रिसमो यस्य तृतीयश्चरणो भवेत् । द्वितीयस्तुर्यवद् वृत्तं तदर्धसममुच्यते’ वृत्तर०।
अल्पः	(वि) अल(भूषणादौ)+पः। बाहु०। १.ईषत्,स्तोकम् । ‘स्तोकाल्पक्षुल्लकाः’ अमरः। ‘क्व चाल्पविषया मतिः’ रघुः१.२। २.क्षुद्रः,अतिसामान्यः। ‘अल्पस्य हेतोर्बहु हातुमिच्छन्’ रघुः२.४७। ३.सङ्क्षिप्तः,अदीर्घः। ‘अनन्तपारं किल शब्दशास्त्रं स्वल्पं तथायुर्बहवश्च विघ्नाः’ पञ्चतं०।  ४.मर्त्यः,मरणार्हः। ‘अथ यदल्पं तन्मर्त्यम्’ छा०उ०।
अलम्भूष्णुः	(वि) अलम्+भू(सत्तायाम्)+ग्स्नुः। ‘ग्लाजिस्थश्च ग्स्नुः’ ३.२.१३९। समर्थः,योग्यः,क्षमः। ‘विनाप्यस्मदलम्भूष्णुरिज्यायै तपसः सुतः’ माघः२.९।  
अलम्भूष्णुः	(वि) अलम्+भू(सत्तायाम्)+ग्स्नुः। ‘ग्लाजिस्थश्च ग्स्नुः’ ३.२.१३९। समर्थः,योग्यः,क्षमः। ‘विनाप्यस्मदलम्भूष्णुरिज्यायै तपसः सुतः’ माघः२.९।  
अलाबुमयः	(वि) अलाबु+मयट्(विकारे) । शुष्कालाबुत्वङ्निर्मितं पात्रम् । ‘यतिपात्राणि मृद्वेणुदार्वलाबुमयानि च’ स्मृतिः।  
अलाबुमयः	(वि) अलाबु+मयट्(विकारे) । शुष्कालाबुत्वङ्निर्मितं पात्रम् । ‘यतिपात्राणि मृद्वेणुदार्वलाबुमयानि च’ स्मृतिः।  
अल्पितः	(वि) अल्पं क्रियते स्म । अल्प + कृतार्थे + णिच् + क्तः - ‘निष्ठा‘ (३.२.१०२) । अल्पीकृतः । "मृषा न चक्रेऽल्पितकल्पपादपः" - नैषधम् ।
अल्पज्ञः	(वि) अल्पं जानाति । अल्प+ज्ञा(अवबोधने)+कः। ‘आतो० कः’ ३.२.३। अल्पज्ञानवान्,किञ्चिज्ज्ञानयुक्तः।
अल्पदः	(वि) अल्पं ददाति । अल्प+डु दाञ्(दाने)+कः। ‘आतो० कः’ ४.१.३०। स्वल्पदानी,अनुदारः।
अल्पधनः	(वि) अल्पं धनं यस्य । धनहीनः,निर्धनः। ‘मन्त्रतस्तु समृद्धानि कुलान्यल्पधनान्यपि । कुलसंख्यां च गच्छति’ मनुः३.६६। 
अल्पम्पचः	(वि) अल्पं पचति - अल्प + पचष् (पाके) + खश् ‘परिमाणे पचः’ (३.२.३३) १. कृपणः, मितम्पचः, आत्मम्भरी । २. (करणस्य कर्तृत्वविंवक्षायाम्) अल्पपाकसाधनपात्रादिः
अल्पमूल्यः	(वि) अल्पं मूल्यं यस्य । अल्पार्घयुक्तः।
अल्पवयाः	(वि) अल्पं वयः यस्य । अल्पवयस्कः
अल्पगन्धः	(वि) अल्पः गन्धः यस्य । १.स्वल्पगन्धयुक्तः। (न) २.रक्तोत्पलम् ।
अल्पच्छदः	(वि) अल्पः छदः आच्छादनं यस्य । अपूर्णवस्त्रधारी,अपूर्णाच्छादनः,पर्याप्तवस्त्रहीनः। ‘विहरत्यल्पच्छदो लज्जया’ मृच्छ०१.३७। 
अल्पाल्पम्	(वि) अल्पप्रकारः, अतिशयेन अल्पो वा, प्रकारादौ द्विरुक्तिः । ‘प्रकारेगुणवचनस्य’ (८.१.१२) । अत्यन्ताल्पम्, "फलञ्चाल्पाल्पकं तस्य धर्मस्यार्धक्षयो भवेत् - स्मृतिः । 
अल्पमेधाः	(वि) अल्पमेधस् । अल्पा मेधा अस्य । अल्पमेधा+असिच्। अल्पप्रज्ञावान्,अल्पधारणयुक्तबुद्धिमान् । ‘अन्तवत्तु फलं तेषां तद्भवत्यल्पमेधसाम्’ गीता ७.२३।
अल्पमतिः	(वि) अल्पा  मतिः बुद्धिः यस्य । मन्दबुद्धिमान् ।
अल्पतनुः	(वि) अल्पा क्षुद्रपरिमाणा तनुः यस्य । १.खर्वः,कुब्जः,किरातः। २.दुर्बलः। ३.क्षुद्रदेहवान्,स्वल्पास्थियुक्तः। ‘पृश्निः किरातोऽल्पतनुः दुर्बलस्तु कृशस्तनुः’ वैज०। 
अल्पदृष्टिः	(वि) अल्पा दृष्टिः यस्य । १.मन्ददृष्टिः,अदूरदर्शनः। २.सङ्कुचितदृष्टिः,क्षुद्रहृदयः।
अल्पधीः	(वि) अल्पा धीः बुद्धिः यस्य । मन्दबुद्धिमान् ।
अल्पबुद्धिः	(वि) अल्पा बुद्धिः मतिः यस्य । मन्दमतिमान् । ‘तेऽभ्यासात् कर्मणां तेषां पापानामल्पबुद्धयः। सम्प्राप्नुवन्ति दुःखानि’ मनुः१२.७४।
अल्पविद्यः	(वि) अल्पा विद्या यस्य सः । अल्पाध्ययनवान्, अल्पज्ञानी । ‘अनर्थज्ञोऽल्पविद्यश्च प्पडेते पाठका धमाः’
अल्पक्रीतः	(वि) अल्पेन क्रीतः। अल्पमूल्येन क्रीतः। (स्त्री) अल्पक्रीती । अल्पक्रीत+ङीप् । ‘क्रीतात् करणपूर्वात्’ ४.१.५०।   
अवितम्	(वि) अव (रक्षणादौ) +क्तः । ‘निष्ठा’ (३.२.१०२) । १. रक्षितम्, पालितम् । ‘रक्षितमवितं गोपयितं च गुप्तं च’ (अमरः ३.१.१०६) । 
अवाञ्चितम्	(वि) अव + अञ्चु (गतौ) + णिच् + क्तः । ‘निष्ठा’ (३.२.१०२) । आनमितः ।  "तृणवाञ्छया मुहुरवाञ्चिताननान् नि चयेषु यत्र हरिताश्मवेश्मनाम्" माघ. १३.५६ । 
अवाप्तम्	(वि) अव + आप्लृ (व्याप्तौ) + क्त । ‘निष्ठा’ (३.२.१०२) । प्राप्तः, लब्धः । "नानवाप्त मवाप्तव्यं वर्त एव च कर्मणि - गीता ३.२२ । 
अवाप्यम्	(वि) अव + आप्लृ (व्याप्तौ) + ण्यत् । ‘ऋहलोर्ण्यत्’ (३.१.१२४) । १. प्राप्तुं योग्यः, लभ्यः । "ज्येष्ठता च निवर्तेत ज्येष्ठावाप्यं च यद्धनम् - मनु ११.१८५ । २. न वाप्यः = अवाप्यः । वपनायोग्यः (बीजादिः) । ३. अच्छेद्यः । ४. अवाप्य (अव्यय) अव + आप्लृ (व्याप्तौ) + ल्यप् । ‘समासेऽनञ्पूर्वे…’ (७.१.३७) । प्राप्य ।
अवाप्तव्यम्	(वि) अव + आप्लृ (व्याप्तौ) + तव्यः । ‘तव्यत्तव्याऽनीयरः’ (३.१.९६) । प्राप्तव्यम्, लब्धव्यम् "अनवाप्तमवाप्तहाव्यं न ते किञ्चन विद्यते" रघु. १०.३१ । 
अवेक्षणीयः	(वि) अव + ईक्ष (दर्शने) + अनीयर् । ‘तव्यत्तव्यानीयरः (३.१.९६) । १. दर्शनीयः । ‘निर्वासिताप्येवमतस्त्वयाहं तपस्विसामान्यमवेक्षणीया’ (रघुः १४.६७) । २. आलोचनीयः । 
अवेक्षितः	(वि) अव + ईक्ष (दर्शने) + क्तः (कर्मणि) । ‘निष्ठा’ (३.२.१०२) । १. दृष्टः । ‘अवेक्षितानायतवल्गमग्रे तुरङ्गिभिर्यत्ननिररुद्धवाहैः’ (माघः ३.३०) । २. पर्यालोचितः । 
अवेक्ष्यः 	(वि) अव + ईक्ष (दर्शने) + ण्यत् । ‘ऋहलोर्ण्यत्’ (३.१.१२४) । १. दर्शनार्हः, दृश्यः २. आलोच्यः । 
अवेक्षमाणः	(वि) अव + ईक्ष (दर्शने) + शानच् । ‘लटः शतृशानचावप्रथमासमानाधिकरणे’ (३.२.१२४) । १ पश्यन् । ‘स्फुटीभवद्ग्रामविशेषमूर्च्छनामवेक्षमाणं महतीं मुहुर्मुहुः’ (माघः १.१०) । 
अवकलितः	(वि) अव + कल (गतौ सङ्ख्याने च) + क्तः । ‘निष्ठा’ (३.२.१०२) दृष्टः, ज्ञातः, गृहीतः । 
अवकृष्टः	(वि) अव + कृष (विलोखने) + क्तः । ‘निष्ठा’ (३.२.१०२) १. निकृष्टः, निम्नवर्गीयः ‘चान्द्रायणं चरेत् सर्वान् अवकृष्टान् निहत्यतु’ - याज्ञवल्क्यः २. दूरीकृतः अपसरितः । ‘प्रतिकर्तुं प्रकृष्टस्य नावकृष्टेन युज्यते’ - रामा. ।“निष्कासितोऽवकृष्टः स्यात्’ - अमरः ३. आकृष्टः, बहिः आनीतः "एकाकिनाऽपिहिमया रभसावकृष्टनिस्त्रिंशदीधितिसटाभरभासुरेण" - नागा. । ४. नीतः, स्थानान्तरितः ५. गृहादिमार्जने नियुक्तः कर्मकरः । "पणौ देयोऽवकृष्टस्य षडुत्कृष्टस्य वेतनम् । षाण्मासिकस्तथाच्छादो धान्यद्रोणस्तु मासिकः" - मनुः ७.१२६ ।  
अवकीर्णः	(वि) अव + कॄ (विक्षेपे) + क्तः । ‘निष्ठा’ (३.२.१०२) १. व्याप्तः, विस्तृतः, आवृतः "किमपैति रजेभिरौर्वरैः अवकीर्णस्य मणेर्महार्घता" - माघ० १६.२७ । २. विकीर्णः "चतुष्कपुष्पप्रकारावकीर्णः" - कुमार. ३. चूर्णितः, ध्वस्तः, नाशितः भञ्जितः । ४. उल्लङ्घितः, अतिक्रान्तः । ‘अवकीर्णनिमित्तं तु ब्रह्महत्याप्रताचरेत्’ - अङ्गि. 
अवकृष्टः	(वि) अव + क्रुश (आह्वाने रोदने च) + क्तः । "निष्ठा" (३.२.१०२) आहूतः । ‘अवक्रुष्टः कोकिलया’ । 
अवक्लिन्नः	(वि) अव + क्लिदू (आर्द्रीभावे) + क्तः । ‘निष्ठा’ (३.२.१०२) पाकोत्तरं क्लिन्ना । पूर्वं पक्वं ततोऽवक्लिन्नम् - अवक्लिन्नपक्वम् । (राजदन्तादित्वात् पूर्वनिपातः) २. जलादिना अत्यन्ताद्रेः फलादिः ।
अवक्लृप्तः	(वि) अव + क्लृप (सामर्थ्ये) + क्तः । ‘निष्ठा’ (३.२.१०२) निश्चितः, व्यवस्थितः निर्णीतः २. अधिकारी, अर्हः, योग्यः । 
अवक्षीणः	(वि) अव + क्षि (क्षये) + क्तः । "निष्ठा" (३.२.१०२) । कृशः, म्लानः, शुष्कः । 
अवक्षिप्तः	(वि) अव + क्षिपु (निरसने) + क्तः । "निष्ठा" (३.२.१०२) । १. निरस्तः २. दूषितः, निन्दितः, तिरस्कृतः । 
अवगणितः	(वि) अव + गण (संङ्ख्याने) + क्तः । "निष्ठा" (३.२.१०२) अवमानितः, तिरस्कृतः, निन्दितः । "अवगणिमवमताऽवज्ञाते अवमानिते च परिभूते" - अमरः ।
अवगदितः	(वि) अव + गद + (व्यव्क्तायां वाचि) + क्तः । ‘निष्ठा’ (३.२.१०२) । अपवादयुक्तः, निन्दितः । 
अवगतः	(वि) अव + गम्लृ (गतौ) + क्तः । "निष्ठा" (३.२.१०२) । १. ज्ञातः । "तदेव ध्यानादवगतोऽस्मि" (शा.-७) २. अव + गम् + कर्तरिक्तः । "गत्यर्थाकर्मक…." (३.४.७२) । निम्नगतः, अधोगतः ‘तस्मात् नावगतब्रह्मात्मभावस्य ....’   - शा.भा ‘विदितं प्रतिपन्नमवसितावगते’ - अमरः । 
अवगाढः	(वि) अव + गाहू (विलोडने) + क्तः । "गत्यर्थाकर्मक…." (३.४.७२) । १. अन्तःप्रविष्टः "अभ्युन्नता पुरस्तादवगाढा जघनगौरवात्पश्चात्" - शाकु० ३.७ । २. निमग्नः ३. यत्र स्नानं क्रियते सः जलाशयः । "अवगाढा च पीता च (गङ्गा) पुनात्यासप्तमं कुलम्" - भा. । 
अवगाह्यः	(वि) अव + गाहू (विलोडने) + ण्यत् । "ऋहलोर्ण्यत्" (३.१.१२४) । १. अन्तः प्रवेष्टुं योग्यम् २. स्नातुं योग्यम्  । [विसर्गरहितं रूपं तु अवोपसर्गस्य गाहतेः ल्यबन्तं रूपम् ।]
अवघट्टितः	(वि) अव + घट्ट (चलने) + क्तः । ‘निष्ठा’ (३.२.१०२) १. चूर्णीकृत, कृतपेषणः २. भारयुक्तैः वस्तुभिः प्रहारादिना समतलीकृतः (भू प्रदेशः) ३. मण्डेन लिप्तः । ‘स्वतः शुद्धः पटो धौतोऽन्नलिप्तोऽवघट्टितः" - पञ्चदशी । 
अवघोटितः	(वि) अव + घुट् (परिवर्तने) + क्तः । ‘निष्ठा’ (३.२.१०२) सर्वतो वेष्टितः, समन्तात् परिवृतः । "सह शिबिकया प्रायादवघोटितया स्वनगरमनुप्राप्य" -महाभा. वन. । 
अवघुष्टः	(वि) अव + घुषिर् (अविशब्दने) + क्तः ‘निष्ठा’ (३.२.१०२) । निर्मितः "अवघुष्टा रज्जुः" - सि.कौ. ‘घुषिरविशब्दने’ ७.२.२३ इत्यनेन  इडभावः । 
अवघुषितः	(वि) अव + घुषिर् (विशब्दने) + क्तः । ‘निष्ठा’ (३.२.१०२) उच्चैः सर्वेषां ज्ञेयतया घोषितः, घोषणया प्रचारितः । 
अवचितः 	(वि) अव + चिञ् (चयने) + क्तः । ‘निष्ठा’ (३.२.१०२) हस्तात् आहृतम्, हस्तात् विचितम् । "अवचितबलिपुष्पा वेदिसंमार्गदक्षा नियमविधिजलानां बर्हिषां चोपनेत्री" - कुमा.१-६० ।
अवचिकी(ची)षुः	(वि) अव + चिञ् (चयने) + सन् + उः । ‘साशंसभिक्ष उः’ (३.२.१६८) अवचेतुम् इच्छुः ।
अवचूर्णितः	(वि) अव + चूर्ण (सङ्कोचे) + णिच् + क्तः । ‘निष्ठा’ (३.२.१०२) १. चूर्णीकृतः । २. पिष्टः । ‘अवध्वस्तोऽवचूर्पितः’ - अमरः
अवच्छेदकः	(वि) अव + छिदिर् (द्वीधीकरणे) + ण्वुल् । ‘ण्वुल्‌तृचौ’ (३.१.१३३) १. छेदकः २. इयत्ताकारकः  ३. सीमाकारकः ४. अवधारकः ५. इतरव्यावर्तकः । विशेषणम् । अव्याप्यवृत्त्यधिकरणसम्बन्धैकदेशः (न्यायमते) । अव्याप्यवृत्तित्वनियामकम् । एकस्मिन् अधिकरणे स्वश्रयः एकदेशः स्वस्य अवच्छेदको भवति । "अग्रे वृक्षः कपिसंयोगी, न मूले "इत्यत्र वृक्षे कपिसंयोगवान् अग्रभागः कपिसंयोगस्य, कपिसंयोगाभाववान् मूलभागः कपिसंयोगाभावस्य च अवच्छेदकः भवति । 
अवच्छिन्नः	(वि) अव + छिदिर् (द्वैधीकरणे) + क्तः । ‘निष्ठा’ ९३.२.१०२) । १. पृथक् कृतम् । २. आश्रयभेदेन दर्शितभेदः । "अवच्छिन्नस्य भिन्नस्य जरामरणधर्मिणः मम ब्रवीति देवीयं सत्यानन्दचिदात्मताम्’ - प्रबोध० (६.२६) ३. निर्णीतः, विकृतः, सीमितः । ४. अवच्छेदकतानिरूपकम् । विशिष्टम् । अवच्छेदाश्रयः । "दिक्कालाद्यनवच्छिन्नानन्तचिन्मात्रमूर्तये" - नीतिशतकम् ।  
अवच्छेद्यः	(वि) अव + छिदिर् (द्वैधीकरणे) + ण्यत् । "अर्हे कृत्यतृचश्च" (३.३.१६९) १. छेत्तुं योग्यः । २. निश्चयार्हः । ३. अव + छिदिर् + ण्यत् । ‘ऋहलोर्ण्यत्’ (३.१.१२४) । अवच्छिन्नपादस्य अर्थाः ।   
अवक्षुतः	(वि) अव + टु क्षु (शब्दे) + क्तः । "निष्ठा" (३.२.१०२) यस्य उपरि क्षुतं कृतं सः । "द्विषदन्नं नगर्यन्नं पतितान्नमवक्षुतम्" । - मनुः ४.२१३ ।
अवधीयमानः	(वि) अव + डु + धञ् (धारणपोषणयोः) कर्म०शानच् । "लटः शातृशानचौ……" (३.२.१२४) अवधातुं योग्यः । 
अवपक्वः	(वि) अव + डु पचष् (पाके) + क्तः । ‘पचो वः (८.२.५२) अल्पं पक्वम् । 
अवहितः	(वि) अव + डुधाञ् (धारण पोषणयोः)+क्तः । ‘निष्ठा’ (३.२.१०२) सावधानः विज्ञातः, प्रमादरहितः । "अवहितहृदयो विधाय सोर्हाम् ऋषिप्रवरे गुरूपदिष्टाम्" (किरा २.५८) । 
अवनम्रः	(वि) अव + णम (प्रह्वत्वे) + रः । "नमिकम्पिस्म्यजसकमहिंसदीपो रः" (३.२.१६७) बहुनम्रः । "पर्याप्तपुष्पस्तबकावनम्रा सञ्चारिणी पल्लविनी लतेव" - कुमा० ३.५४ । 
अवततः	(वि) अव + तनु (विस्तारे) + क्तः । "निष्ठा" (३.२.१०२) विकीर्णः, विस्तृतः । "लताशतैरवतताम्" - रामा. ।
अवतप्तः	(वि) अव + तप् (सन्तापे) + क्तः । उष्णीकृतः, मसृणीकृतः (पालिश् इति आङ्ग्ले य्याम् । 
अवतंसितः	(वि) अव + तसि (अलङ्कारे) + क्तः । "निष्ठा" (३.२.१०२) । भूषितम्, अलङ्कृतम् । ‘समदनवतंसितेऽधिकर्णम्’ - माघः (विकल्पेन अकारलोपात् ‘वतसितः’ इत्यपि रूपम्)  
अवतार्यमाणः 	(वि) अव + तृ (प्लवनतरणयोः) + णिच् - (कर्म.) शानच् । ‘लटः शतृशानचावप्रथमासमानाधिकरणे’ (३.२.१२४) अवरोह्यमाणः । "यानाज्जनः परिजनैरवतार्यमाणा राज्ञीर्नरापनयनाकुलसौविदल्लाः" - माघ. ५.१७ । 
अवतारकः	(वि) अव + तृ (प्लवनतरणयोः) + णिच् + ण्वुल् । ‘ण्वुल्‌तृचौ’ (३.१.१३३) १. अवरोहकः २. अवतारपुरुषः । (स्त्री) - अवतारिका ३. पीठिका, प्रस्तावना
अवतीर्णः	(वि) अव + तॄ (प्लवनतरणयोः) + क्तः ‘गत्यर्थाकर्मक’ (३.४.७२) । १. अवरूढः, उपरिष्टात् अधः आगतः । "कौबेरदिग्भागमपास्य मार्गमागस्त्यमुष्णांशुरिवावतीर्णः" - माघः ३.१ २. जले कृतावगाहः ‘पृथिव्यामवतीर्णोऽसि खञ्जरीट नमोऽस्तु ते’ तिथ्यादितत्त्वम् ३. रूपान्तरेण प्रादुर्भूतः तदर्थमवतीर्णोऽसौ मन्नियोगाच्चतुर्भुजः’ - भा.व.प. ४. अनूदितः । 
अवदीर्णः	(वि) अव + दॄ (विदारणे) + क्तः । "गत्यर्थाकर्मक" (३.४.७२) १. भिन्नम्, भग्नम् । "अवदीर्णशुक्तिपुटमुक्तमौक्तिकप्रकरैरिव प्रियरथाङ्गमङ्गनाः" - माघ० १३-३७ २. अव + दॄ + क्तः । "निष्ठा" (३.२.१०२) । द्रवीभूतम् । ‘द्रुतावदीर्णे’ - अमरः
अवधृतः	(वि) अव + धृञ् (धारणे) (अन्तर्भूतण्यर्थः) + क्तः । "निष्ठा" (३.२.१०२) १. निश्चितः, अवधरितः । ‘अनवधृताज्ञानसंशयविपर्यासस्तु…’ - सा.कौ.
अवधार्यः	(वि) अव + धृञ् (धारणे) + णिच् + यत् । ‘अचो यत्’ (३.१.९७) १. निश्चेतुं योग्यः, निर्णेतुं शक्यः । "परिणतिरवधार्या यत्नतः पण्डितेन" - भर्तृ० २.९९ । [अवोपसर्गपूर्वस्य धृञः ल्यपि ‘अवधार्य’ इति रूपम् । तत् अव्ययम्]
अवधारणीयः	(वि) अव + धृञ् (धारणे) णिच् + अनीयर् । "अर्हे कृत्यतृचश्च" (३.१.१६९) १. निश्चेतुम् अर्हः । २. अव + धृ + कर्म० अनीयर् । "तव्यत्तव्यानीयरः" (३.१.९६)  निर्णेतव्यः, निश्चेतव्यः । "विष्णोरिवास्यानवधारणीयमीदृक्तया रूपमियत्तया वा" - रघु० १३.५ । 
अवधारितः	(वि) अव + धृञ् (धारणे) णिच् + क्तः । "निष्ठा" (३.२.१०२) । १. निश्चितः, निर्धारितः । "चयस्त्विषामित्यवधारितं पुरा ततः शरीरीति विभाविताकृतिम्" - माघ० १.३ २. इतरवस्तुभ्यो व्यावर्तितः । 
अवध्वस्तः	(वि) अव + ध्वंसु (अवस्रंसने) + क्तः । "निष्ठा" (३.२.१०२) । १. परित्यक्तः २. चूर्णीकृतः ‘अवध्वस्तोऽवचूर्णिते’ - अमरः । ३. निन्दितः, दूषितः ४. नाशितः । 
अवपन्नः	(वि) अव + पद (गतौ) + क्तः । "निष्ठा" (३.२.१०२) १ मिश्रितः, संस्वृष्टः । २ संसर्गेण दूषितः, सहपक्वः । "केशकीटावपन्नं च पदा स्पृष्टं च कामतः" मनु० ४.२०७ । 
अवप्लुतः	(वि) अव + प्लुङ् (गतौ) + क्तः । "निष्ठा" (३.२.१०२) १ आर्द्रः, परितः सिक्तः २. अधः प्लुतः, अधः अवतीर्णः । "अवप्लुतो महातेजाः प्राकारं तस्य वेश्मनः" - रामा० । 
अवबद्धः	(वि) अव + बन्ध (बन्धने) + क्तः । "निष्ठा" (३.२.१०२) परितः बद्धः, सर्वतोऽपि बद्धः ‘सद्वंशत्वादङ्गसंसङ्गिनीत्वं नीत्वा कामं गौरवेणावबद्धा"  - माघ० १८.१९ । 
अवबुद्धः	(वि) अव + बुध (अवगमने) + क्तः । "मतिबुद्धिपूजार्थेभ्यश्च" (३.२.१८८) १. ज्ञानी, बुद्धिमान् १. अव + बुध + कर्मणि क्तः । "निष्ठा" (३.२.१०२) ।  ज्ञातः, अवगतः
अवभुग्नः	(वि) अव + भुजो (कौटिल्ये) + क्तः । "गत्यर्थाकर्मक…" (३.४.७२) तस्य नत्वम् । "ओदितश्च" (८.२.४५) १. नतः, वक्रः । ‘अवभुग्नभोगिफय मण्डलां भुवम्’ - माघ० १५.५४ ।
अवभर्जितः	(वि) अव + भ्रस्ज (पाके) + क्तः । "निष्ठा" (३.२.१०२) १. भ्रष्टः २. दग्धः । 
अवमतः	(वि) अव + मन (ज्ञाने) + क्तः । "निष्ठा" (३.२.१०२) । १. तिरस्कृतः २. अपमानितः । ‘सुखं ह्यवमतः शेते सुखं च प्रतिबुध्यते’ - मनुः । ‘अवगणितमवमताव ज्ञातेऽवमानितं च परिभूते’ - अमरः
अवमानितः	(वि) अव + मन (ज्ञाने) + णिच् + क्तः । "निष्ठा" (३.२.१०२) [मान (पूजायाम्) क्तो वा] तिरस्कृतः, अनादृतः । ‘विप्रलब्धा तु सा ज्ञेया नितान्तमवमानिता’ - सा.द. ‘अवमानितं च परिभूते’ - अमरः
अवमान्यः	(वि) अव + मन (ज्ञाने) + ण्यत् । "ऋहलोर्ण्यत्" (३.१.१२४) । १. तिरस्करणीयः २. अवमाननीयः । "नावमान्यो भवद्भिश्च हरिर्धीरपराक्रमः" -  रामा. । 
अवमन्तव्यः	(वि) अव + मन (ज्ञाने) + तव्यः । "तव्यत्तव्यानीयरः" (३.१.९६) १. तिरस्कारार्हः २. अपमानयितव्यः॥ "बालोऽपि नामन्तव्यो मनुष्य इति भूमिपः" - मनु०  ७.८ ।
अवरतः	(वि) अव + रमु (क्रीडायाम्) + क्तः । ‘गत्यर्था...’ (३.४.७२) । १. विश्रन्तः २. विरतः । 
अवरुद्धः	(वि) अव + रुधिर् (आवरणे) + क्तः । "निष्ठा" (३.२.१०२) १. निरुद्धः २. रहस्यमयः । "अस्ति कश्चिद्राजसूनुरवद्धश्चरन्" - दशकु. । ३. रहसि रक्षितः । "तासां चेदवरुद्धानां चरन्तीनां मिथो वने" - मनु. ८.१३६ ४. बद्धः ५. आक्रान्तः । 
अवरूढः	(वि) अव + रुह (बीजजन्मादौ) + कर्त. क्तः । "गत्यर्थाकर्मक…" (३.४.७२) । कृतावरोहणः, उच्चस्थानात् निम्नगतः । २. अव + रुह (बीजजन्मादौ) + क्तः । "निष्ठा" (३.२.१०२) ।  उत्पाटितः ।
अवरोपितः	(वि) अव + रुह (बीजजन्मादौ) + णिच् (पुक्) + क्तः । ‘निष्ठा’ (३.२.१०२) १. अधः अवतारितः २. उत्पाटितः । 
अवलुप्तः	(वि) अव + लप्लृ (छेदने) + क्तः । ‘गत्यर्थाकर्मक…’ (३.४.७२) लुप्तः, नष्टः । 
अवलिप्तः	(वि) अव + लिप(उपदेहे) + क्तः । "निष्ठा" (३.२.१०२) । १. गर्वयुक्तः, अहङ्कारी ‘केनान्येनावलिप्ता नवनवतिशतद्रव्यकोटीश्वरास्ते’ - मुद्रा. ३.२७ । २. लिप्तः कृतलेपतः ३. परितः लिप्तः, समन्तात् लिप्तः । 
अवलीढः	(वि) अव + लिह(आस्वादने) + क्तः । ‘निष्ठा’ (३.२.१०२) खादितः, भक्षितः । "दर्भैरर्धावलीढैः श्रमविवृतमुखभ्रंशिभिः कीर्णर्क्त्मा”  - शाकु. १.७ । १२. जिह्वाग्रेण आस्वादितः ३. कृतावलेहः ४. परितः व्याप्तः, सर्वतो आवृतः । "अवलीढसनाभिरश्वसेनः प्रसभं खाण्डवजातवेदसा वा - किरा. १३.११ । 
अवलोकमानः	(वि) अव + लोकृ (दर्शने) + शानच् । "लटः शतृशानच……." (३.२.१२४) । पश्यन् । 
अवशेषः	(वि) अव + शिष् (असर्वोपयोगे) + घञ् । ‘अकर्तरि च कारके संज्ञायाम्’ (३.३.१९) । १.अवशिष्टः । (पुं) "स नन्दिनीस्तन्यमनिन्दितात्मा सद्वत्सलो वत्सहुतावशेषम्" रघु. २.६९ । (पुं) घञ् "भावे" (३.३.१८) । २. कृतपदार्थशेषः । ३. समाप्तिः । 
अवसक्तः	(वि) अव + षञ्ज (सङ्गे) + क्तः (कर्तरि) । ‘गत्यर्थाकर्मकश्लिषशीङ्स्थासवसजनरुहजीर्यतिभ्यश्च" (३.४.७२) । १. संलग्नः "अनुजानुमध्यमवसक्तविततवपुषा" किरात १२.२२ । २. (कर्मणि) न्यस्तः । "कर्णावसक्तामलदन्तपत्रं माता तदीयं मुखमुन्नमय्य" । कुमा ७.२३ । (न) क्तः "नपुंसके भावे क्तः" (३.३.११४) । ३. संसर्गः । 
अवसन्नः	(वि) अव + षद्लृ (विशरणगत्यवसादनेषु) + क्तः । "गत्यर्थाकर्मकश्लिषशीङ्स्थासवसजनरुहजीर्यतिभ्यश्च" (३.४.७२) । १. विषण्णः, विषादप्राप्तः । ‘यातमवनिमवसन्न भुजात्’ माघः १५.८५ । २. विनाशोन्मुखः । ३. स्वकार्याक्षमः । ४. समाप्तः । "अवसन्नतापमतमिस्रमभात्" माघः ९.१२ ।  ५. मग्नः ६. अदृश्यतां गतः, नष्ठः । "पित्रोः सकाशमवसन्नदृशोर्निनाय" रघुः ९.७७ । 
अवसिक्तः	(वि) अव + सिच् (षिच-क्षरणे) + क्तः । "निष्ठा" (३.२.१०२) । १. कृतसेकः २. आप्लुतः ३. स्नातः । 
अवसृष्टः	(वि) अव + सृज् (विसर्गे) + क्तः । "निष्ठा" (३.२.१०२) । १. दत्तः २. त्यक्तः ३. निस्सृतः । 
अवसर्पी	(वि) अव + सृप् (सृप्लृ-गतौ) + णिनिः । "नन्दिग्रहिपचादिभ्यो ल्युणिन्यचः" (३.२.१३४) अधोगन्ता (स्त्री) अवसर्पिणी अवसर्पिन् + ङीप् । "ऋन्नेभ्यो ङीप्" (४.१.५) । १. अधोगन्त्री, अधोगामिनी । २. बौद्धानां दशकोटिकोटिसागरवर्षमितः कालविशेषः । 
अवसितः	(वि) अव + सो (षो-अन्तकर्मणि) + क्तः । "निष्ठा" (३.२.१०२) । १. समाप्तः । "वचस्यवसिते तस्मिन् ससर्ज गिरमात्मभूः" - कुमार २.५३ । २. निश्चितः "अवसितं समाप्ते निश्चितेऽपि" - नानार्थर । ३. सम्बद्धः "नदीमन्ववसितासेना" सि.कौ । ४. ज्ञातः, अवगतः ५. परिपक्वः ६. ऋद्धः ७. प्रतिरूद्धः । अवसितम् (नपुं) ८. गमनम् । ९. समाप्तिः । १०. मर्दितधान्यम् । 
अवसायितः	(वि) अव + सो (षो-अन्तकर्मणि) + णिच् + क्तः । "निष्ठा" (३.२.१०२) । १. समापितः । २. निर्णीतः ।
अवसायकः	(वि) अव + सो (षो-अन्तकर्मणि) + ण्वुल् । "ण्वुल्तृचौ" (३.२.१३३) । १. निश्चयकारकः २. समापकः । 
अवसेयः	(वि) अव + सो (षो-अन्तकर्मणि) + यत् । "अचो यत्" (३.१.९७) । १. निर्णेयः, निर्णेतव्यः २. समापनीयः, समाप्यः । 
अवस्कन्दितः	(वि) अव + स्कन्द (स्कन्दिर्-गतिशोषणयोः) + क्तः । "निष्ठा" (३.२.१०२) । १. आक्रान्तः । २. निराकृतः । अव + स्कन्द (स्कन्दिर्-गतिशोषणयोः) + क्तः (कर्तरि) । "गत्यर्थाकर्मकश्लिशीङ्स्थासवसजनरुहतिभ्यश्च" (३.४.७१) । ३. अवतीर्णः । 
अवष्टब्धः	(वि) अव + स्तन्भ् (स्तन्भु-रोधने) + क्तः + षत्वम् । "निष्ठा" (३.२.१०२) ।  "अवाच्चालम्बनाविदूर्ययो" (८.३.६८) । २. आसन्नः, अविदूरः "अवष्टब्धा सेना" सि.कौ । २. आलम्बितः, आश्रितः  ३. प्रतिरुद्धः । "अथावलाम्बितः । अविदूरोऽप्यवष्टब्धः" (अमरः) । ४. आक्रान्तः "अवष्टब्धोऽविदूरे स्यादाक्रान्ते चावलम्बिते" (मेदिनी) । 
अवस्थितः	(वि) अव + स्था (ष्ठा-गतिनिवृत्तौ) + क्तः । गत्यर्थाकर्मकश्लिषशीङ्स्था.." (३.४.७२) । १. वर्तमानः । "प्रिया भवन्ति लोकस्य स्वे स्वे कर्मण्यवस्थिताः" (मनु ८.४२) । २. स्थितः । "यानेव हत्वा न जिजीविषामस्तेऽवस्थिताः प्रमुखे धार्तराष्ट्राः" (गीता १.६) । ३. उषितः ४. निरतः, उद्युक्तः ५. आलम्बितः, आश्रितः "मयि सृष्टिर्हि लोकानां रक्षा युष्मास्ववस्थिता" (कुमार १.१८) । ६. निश्चितः "विपर्यये तु पितुरस्याः समीपनयनमवस्थितमेव" (शाकु-५) । 
अवस्थापितः	(वि) अव + स्था (ष्ठा-गतिनिवृत्तौ) + णिच्-पुक् + क्तः । "निष्ठा" (३.२.१०२) । १. स्थापितः २. निवेशितः । 
अवस्थाप्यः	(वि) अव + स्था (ष्ठा-गतिनिवृत्तौ) + णिच्-पुक् + यत् । "अचोयत्" (३.१.९७) । १. अवस्थापनीयः २. निवेशनीयः । 
अवस्रस्तः	(वि) अव + स्रंस् (स्रंसु-अवस्रंसने) + क्तः । "निष्ठा" (३.२.१०२) । १. अधःपतितः च्युतः । 
अवस्रंसितः	(वि) अव + स्रंस् (स्रंसु-अवस्रंसने) + णिच् + क्तः । "निष्ठा" (३.२.१०२) । १. दलितः २. पातितः ।
अवहतः	(वि) अव + हन् (हिंसागत्योः) + क्तः । "निष्ठा" (३.२.१०२) । १. अल्पाघातेन वितुषीकृतः । २. ताडितः । 
अवहास्यः	(वि) अव + हसे (हसने) + ण्यत् (कर्मणि) । ‘ऋहलोर्ण्यत्’ (३.१.१२४) । उपहासयोग्यः । उपहास्यः । 
अवहार्यः	(वि) अव + हृञ् (हरणे) + ण्यत् । ‘ऋहलोर्ण्यत्’ (३.१.१२४) । १. अवशश्यं देयः । "आधिश्चोपनिधिश्चोभौ न कालात्ययमर्हतः । अवहार्यौ भवेतां तौ दीर्घकालमवस्थितौ" (मनुः ८.१४५) । २. दण्डनार्हः "अवहार्यो भवेच्चैव सान्वयः षट् शतं दमम् (मनुः ८.१९८) । ३. स्थानान्तरं नेयः । ४. प्रत्यर्पणीयः । अवहार्य (अव्य) । अव + हृञ् (हरणे) + णिच् + ल्यप् । ‘समासेऽनञ्पूर्वे क्त्वो ल्यप्’ (७.१.३७) । अपहृत्य । 
अवहारकः	(वि) अव + हृञ् (हरणे) + ण्वुल् । ‘ण्वुल्तृचौ’ (३.१.१३३) । १. नक्रः २. जलहस्ती । ३. युद्धादिनिवर्तकः । ४. निवारकः । ५. स्थानान्तरप्रापकः ।  
अवहेलितः	(वि) अव + हेडृ (अनादरे)) + क्तः (कर्मणि) । ‘निष्ठा’ (३.२.१०२) । अनादृतः, तिरस्कृतः । 
अवपाशितः	(वि) अव समन्तात् पाशः अस्य सञ्जातः इतच् । "तदस्य सञ्जातं तारकादिभ्य इतच्" (५.२.३६) परितः बद्धः, जालेन बद्धः । ‘पश्याम्यैव हि कण्ठे त्वां कालपाशावपाशितम्’ - रामा० 
अवरूपः	(वि) अवकृष्टं रूपं यस्य सः । १. कुरूपी २. विकलाङ्गः । 
अवकोकिलः	(वि) अवकृष्टः कोकिलया इति । कोकिलया आहूतः (तिरस्कृतो वा) "अवादयः क्रुष्टाद्यर्थे तृतीयया" (वा) - सि.कौ. । 
अवलोमः	(वि) अवगतं लोम । + समासन्तः अच् "अच्प्रत्यन्ववपूर्वात्सामलोम्नः" (५.२.७५) । १. अनुकूलः । 
अवान्तरः	(वि) अवगतः अन्तरम्=मध्यम् (प्रादिसमासः) । १. प्रधानान्तः पति(यागादिषु) अङ्गादिकम् । अद्यथा-"पिब निम्बं प्रदास्यामि खलु ते खण्डलड्डुकान् । पित्रैवमुक्तः पिबति तिक्तमप्यति बालकः" अत्र निम्बपानस्य खण्डलड्डुकं न प्रधानफलम्, किन्तु आरोग्यमेव । तद्वत् वेदोऽपि अवान्तरफलैः प्रलोभयन् मोक्षाय एव कर्माणि विधत्ते । २. सामान्यस्य विशेषः । ३. प्रसङ्गागतः । 
अवधीरितः	(वि) अवधीर (अवज्ञायाम्) + णिच् + क्तः । "निष्ठा" (३.२.१०२) १. अवमानितः २. तिरस्कृतः । "अवधीरितदुग्धाब्धिर्मधुयां मनो दधे" - याद० १.९८ । "अवधीरितशारदारविन्दौ चरणौ ते मरणेऽपि चिन्तयामि" - मुकुन्द. ।  
अवभ्रटः  	(वि) अवनतं नासिकायाः । ‘भ्रटच्’ । ‘नते नासिकायाः संज्ञायां टीटञ्नाटज्भ्रटचः’ (५.२.३१) । अवभ्रटम् । तद्योगान्नासिकाप्यवभ्रटा । सास्यास्ति अच् । "अर्श आदिभ्योऽच्" (५.२.१२७) नतनासिकायुक्तः "अवटीटोऽवनाटश्चावभ्रटो नतनासिके" - अमरः । 
अवपात्रितः	(वि) अवपात्र (कृत्यर्थे) + णिच् + क्तः । "निष्ठा" (३.२.१०२) जातिभ्रष्टः, पापकार्याचरणात् बन्धुभिः सह एकपात्रे भोजनाय निषिद्धः । 
अवशक्तिकः	(वि) अवबद्धे शक्थिनी येन्य । वस्त्रादिद्वारा पृष्ठजानुजङ्घाद्वयदृढबन्धनपूर्वकोपविष्टः । ‘कृतावशक्थिको यस्तु प्रौढपादः स उच्यते’ - कात्यायनः ।
अवभासकः	(वि) अवभासयति - अव + भासृ (दीप्तौ) + णिच् + ण्वुल् । "ण्वुल्‌तृचौ" (३.१.१३३) १. जगत्प्रकाशकः परब्रह्मा, परमात्मा । २. प्रकाशकः । 
अवमूर्धशयः	(वि) अवमूर्धा सन् शेते - अवमूर्धन् + शीङ् (स्वप्ने) + अच् । "अधिकरणे शेतेः" (३.२.१५) "उत्तानादिषु कर्तृषु" (वा.) १. अधोमुखं शेते २. अधोमुखशयनम् एव स्वभावो यस्य । "उत्तानशया देवा, अवमूर्धशया मनुष्याः" । [गर्भादौ तथाविधशयनात् तथात्वम्] 
अवरार्ध्यः	(वि) अवरार्धे भवः । यत् "शरीरावयवाच्च" (४.३.५५) १. अधोभागे विद्यमानः २. अन्तिमार्धभागे भवः । 
अवरीणः	(वि) अवरीयते स्म - अव + रीङ् (द्रवणे) + क्तः । "निष्ठा" (३.२.१०२) तिरस्कृतः, धिक्कृतः । ‘अवरीणो धिक्कृतश्च’ - अमरः । 
अवर्गीयः	(वि) अवर्गीयव्यञ्जनम् । य र ल व श ष स ह इत्येतानि अवर्गीयव्यञ्जनानि ।
अवष्टम्भमयः	(वि) अवशष्टम्भ + मयट् "तत्प्रकृतवचने मयट्" (५.४.११) । सुवर्णमयः । "रघोरवष्टम्भमयेन पत्रिणा" रघुः ३.५३ । (स्त्री) अवष्टम्भमयी । ङीप् "टिड्ढाणञ्" (४.१.२५) । 
अवशीर्षकः	(वि) अवशीर्ष + वा कप् । ‘शुषाद्विभाषा’ (५.४.१५४) नुत्ररोगः कश्चन । ‘अतिपीडितवद्दोषान् विधिं चाप्यवशीर्षके’ - सुश्रुतः । 
अवसादकः	(वि) अवसादयति अव + सद् (षद्लृ-विशरणगत्यवसादनेषु) + णिच् + ण्वुल् । "ण्वुल्तृचौ" (३.१.१३३) । १. अवसन्नताकारकः २. खेदकारकः ३. असामर्थ्यकारकः, कार्याक्षमताकारकः । एषा शोकः परित्यक्तः सर्वकार्यावसादकः" रामा० । ४. विषादकारकः ५. नाशकारकः ६. पराजयकारकः । 
अवस्करकः	(वि) अवस्करे जातः । अवस्कर + वुन् । "पूर्वाह्णापराह्णार्द्रामूलप्रदोषावस्कराद् वुन्" (४.३.१८) । १. अवस्करभवः । २. (पुं) कृमिः । 
अवाङ्मुखः	(वि) अवाक् अधः कृतं मुखं यस्य सः । ‘अवाङ्मुखस्योपरि पुष्पवृष्टिः (रघु. २.६०) । स्त्री - ङीष् ‘स्वाङ्गाच्चोपसर्जनादसंयोगोपधात्’ (४.१.५४) । अवाङ् मुखी । 
अवारपारीयः	(वि) अवारपारे गच्छति । अवारपार + खः । ‘राष्ट्राऽवारपारात् घखौ’ (४.२.९३) । पारगामी ।
अव्ययात्मा	(वि) अव्ययः आत्मा (स्वभावः) यस्य । १. अनश्वरस्वभावः । 
अव्याप्यवृत्तिः 	(वि) अव्याप्य सर्वावच्छेदम अप्राप्य वृत्तिः यस्य । १. किञ्चिदवच्छिन्नवृत्तिः । स्वाधिकरणे अंशविशेषे कालभेदे वा अस्थितः पदार्थः । संयोगादिः घटादिश्च न सर्वदेशं व्याप्य स्वाधिकरणे गृहादौ वर्तते । उदा - ‘अग्रेवृक्षः कपिसंयोगी मूले न’ । अत्र कपिसंयोगः स्वाधिकरणे वृक्षे सर्वत्र अव्याप्य एकदेशे (अग्रे) विद्यते मूले न विद्यते । अतः कपिसंयोगः वृक्षे अव्याप्यवृत्तिः । ‘अव्याप्यवृत्तिः क्षणिको विशेषगुण इष्यते’ (भाषापरिच्छेदः) । स्व समानाधिकरणाभावप्रतियोगी । स च द्विविधः १. दैशिकः २. कालिकः । आत्मनः विशेषगुणाः - १. बुद्धिः २. सुखम् ३. दुःखम् ४. इच्छा ५. द्वेषः ६. यत्नः ७. धर्मः ८. अधर्मः ९. भावनाख्यसंस्कारः १०. आकाशस्य विशेषगुणः - शब्दः । सामान्यगुणौ - ११. संयोगः १२. विभा - एते सर्वे अव्याप्यवृत्तयः । (न्यायभाषा) । 
अशितः	(वि) अश (भोजने) + कर्मणि क्तः । ‘निष्ठा’ (३.२-१०२) । १. खादितः, भक्षितः । ‘अशितं मात्रया काले पथ्यं याति जरां सुखम्’ - वाग्भटः । २. अन्नम् । अन्नजग्धग्रस्तग्लस्ताशितं  भुक्ते’ - अमरः ।
अशनायितः	(वि) अशनाया अस्ति अस्य । अशनाया + इतच् ‘तदस्य सञ्जातं तारकादिभ्यः इतच्’ (५.२.३६) । बुमुक्षितः, क्षुधितः ‘बुमुक्षितः स्यात् क्षुधितो जिघत्सुरशनायितः’ - अमरः । (न) भोजनेच्छा । 
अश्मरः	(वि) अश्मनः अयम् । अश्मन् + रः । ‘वुञ् छण्कठजिलसेनिरढः… । प्रेक्षाश्मसखि.. कुमुदादिभ्यः’ (४.२.८०) । शिलामयः । 
अश्मवती	(वि) अश्मा अस्ति अत्र - अश्मन् + मतुप् + ङीप् । तदस्यास्त्यस्मिन्तिति मतुप्’ (५.२.९४) पाषाणभूयिष्ठा भूमिः । ‘तत्राश्मवती स्थिरा गुर्वी श्यामा कृष्णा वा …’ सुश्रुतः । 
अश्रुलोचनः	(वि) अश्रुपूर्णे लोचने यस्य सः । सजलनेत्रः, शोदनोन्मुखः ।
अश्वलः	(वि) अश्वं लाति । १. अश्वग्राहकः ऋषिभेदः । "अथ ह जनकस्य वैदेहस्य होताश्वलो बभूव" (बृ.उ) । 
अश्वत्थिकः	(वि) अश्वत्थेन चरति । अश्वत्थ + ष्ठन् । "पर्पादिभ्यः ष्ठन्" (४.४.१०) । अश्वत्थपुलकचारी । (स्त्री) अश्वत्थिकी । ङीप् । "ऋन्नेभ्योङीप् (४.१.५) । 
अश्वारोहः	(वि) अश्वम् आरोहति । अश्व + आ + रुह (बीजजन्मनि प्रादुर्भावे च) + अण् । "कर्मण्यण्" (३.२.१) । १. अश्ववाहः, सादी "अश्वारोहास्तु सादिनः"(अमरः २.८.६०) । २. अश्वारोहणेन युद्धकर्ता । अश्वारोहा गजारोहप्राणान् प्रासैरपाहरन्" (कुमार. १६.२९) (स्त्री) ३. अश्वगन्धावृक्षः ।  
अश्वपालः	(वि) अश्वम् पालयति । अश्व + पाल (रक्षणे) + णिच् + अण् । "कर्मण्यण्" (३.१.२) । अश्वपालकः । 
अश्वपालकः	(वि) अश्वान् पालयति । अश्व + पाल (रक्षणे) + णिच् + ण्वुल् । "ण्वुल्तृचौ" (३.१.१३३) । द्र. अश्वपालः । 
अश्वीयः	(वि) अश्वाय हितः । अश्व + छः । "तस्मै हितम्" (५.१.५) । १. अश्वहितकारी २. अश्वसम्बन्धीयः (न) अश्वानां समूहः । अश्व + छः । ‘केशाश्वाभ्यां यञ् छावन्यतरस्याम्’ (४.२.४८) अश्ववृन्दम् । अश्वसमूहः । ‘वृन्दे त्वाश्वीयमाश्ववत्’ (अमरः) । "वर्ध्राबद्धा धौरितेन  प्रयातामश्वीयानामुच्चकैरुच्चलन्तः - माघः. १८.५ ।
अश्विकः	(वि) अश्वेन चरति । अश्व + चर (गतिभक्षणयोः) + ष्ठन् । "पर्पादिभ्यः ष्ठन्" (४.४.१०) । अश्वमारुह्य गन्ता । (स्त्री) अश्विकी ङीष् । "षिद्गौरादिभ्यश्च" (४.१.४१) । 
अष्टकिकः	(वि) अष्टका अस्ति अस्य । अष्टका+ठन् । "अत इनिठनौ" (५.२.११५) । अष्टकायुक्तः अष्टकी । 
अष्टक्यः	(वि) अष्टकेन क्रीतः । अष्टन्+यत् । "उगवादिभ्यो यत्" (५.१.२) । अष्टसङ्ख्यान्वितेन क्रीतः । 
अष्टचत्वारिंशः	(वि) अष्टचत्वारिंशतः पूरणः । अष्टचत्वारिंशत् + डट् । "तस्य पूरणे डट्" (५.१.४८) । अष्टचत्वारिंशत्तमः । (स्त्री) अष्टचत्वारिंशी ।
अष्टगुणः	(वि) अष्टभिः गुण्यते । १. अष्टभिर्गुणितः, अष्टावृत्तः "ददावष्टगुणैश्वर्यं तेषां तुष्टस्तु केशवः" - म.भा.वन. ८२ अ० । २. अष्टविधगुणयुक्तः ब्राह्मणः `अथाष्टावात्मगुणा दया सर्वभूतेषु क्षान्तिरतसूया शौचमनायासो मङ्गलमकार्णण्य मस्पृहेति । गौतमः’ ।  ३. अष्टावृत्तगुणकः पदार्थः । ‘अन्नादष्टगुणं चूर्णं चूर्णादष्टगुणं पयः पयसोऽष्टगुणं मांसं मांसादष्टगुणं घृतम् ।’ वैद्यकम् - । 
अष्टचत्वारिंशत्तमः	(वि) अष्टाचत्वारिंशतः पूरणः । अष्टचत्वारिंशत् + तमट् । "विंशत्यादिभ्यस्तमडन्यतरस्याम्" (५.१.५६) । अष्टचत्वारिंशः (स्त्री) अष्टचत्वारिंशत्तमी । 
अष्टादशः	(वि) अष्टादशानां पूरणः । अष्टादशन् + डट् । "तस्य पूरणे डट्" (५.२.४८) । १. अष्टादशसङ्ख्यापूरणः । "अष्टादशतां जिगीषया नवद्वयद्वीपपृथग्जयश्रियाम्"- नैषध - १.५ । (स्त्री) अष्टादशी । ङीप् "टिड्ढाणञ्..." (४.१.१५) । 
अष्टमः	(वि) अष्टानां पूरणः । अष्टन् + मट् "नान्तादसङ्ख्यादेर्मट्" (५.२.४९) । अष्टसङ्ख्या पूरकः । "अस्यास्त्वामष्टमो गर्भो हन्ता यां वहसेऽबुध" - भाग. १०.१.३४ । (स्त्री) अष्टमी । ङीप् "टिड्ढाणञ्..." (४.१.१५) । १. क्षीरकाकोली २. तिथिविशेषः । 
अष्टतयः	(वि) अष्टावयवाः यस्य । अष्ट + तयप् । "सङ्ख्याया अवयवे तयप्" (५.१.४२) । अष्टावयवयुक्तः । अष्टभागयुक्तः (स्त्री) अष्टतयी ङीप् “टिड्ढाणञ्" (४.१.१५) । (न) अष्टौ । 
अष्टाविंशः	(वि) अष्टाविंशतेः पूरणः । अष्टाविंशति + डट् । "तस्य पूरणे डट्" (५.२.४८) । (स्री) अष्टाविंशी । अष्टाविंश + ङीप् । ‘टिड्ढाणञ्.. (४.१.१५) । अष्टाविंशतितमः (वि)। अष्टाविंशति + तमट् । "विंशत्यादिभ्यस्तमडन्यतरस्याम्" (५.१.५६) । (स्त्री) अष्टाविंशतितमी ।
अष्टारः	(वि) अष्टौ अरा इव कोणाः यस्य । अष्टकोणः । 
अष्टकोणः	(वि) अष्टौ कोणाः अस्य । १. अष्टकोणयुक्तक्षेत्रम् २. तन्त्रोक्तः यन्त्रभेदः ३. कुण्डभेदः "अष्टकोणमथैशान्यामत्यन्तं च भयप्रदम्" (हेमा.व्र.ख. कुण्ड.) । 
असत्यसन्धः*	(वि) असत्ये अस्य । मृषार्थासन्धानवान् । ‘असत्यसन्धे जने सखी पदं कारिता’ श. ? ।
असमीक्ष्यकारी	(वि) असमीक्ष्यकारिन् । समीक्ष्य विविच्य न करोतीति डुकृञ्(करणे)‘णिनिः’ । ‘सुप्यजातौ णिनिस्ताच्छील्ये’ (३.२.७८) । अविवेचनापूर्वककर्मकर्ता । जाल्मोऽसमीक्ष्यकारी-अमरः । ‘उचितमेवैतत् समासमीक्ष्यकारिणः’-हितोपदेशः । 
असमीक्ष्यकारी	(वि) असमीक्ष्यकारिन् । समीक्ष्य विविच्य न करोतीति डुकृञ्(करणे)‘णिनिः’ । ‘सुप्यजातौ णिनिस्ताच्छील्ये’ (३.२.७८) । अविवेचनापूर्वककर्मकर्ता । जाल्मोऽसमीक्ष्यकारी-अमरः । ‘उचितमेवैतत् समासमीक्ष्यकारिणः’-हितोपदेशः । 
असिहेतिः	(वि) असिः हेतिः साधनमस्य । खड्गधारी योद्धा । ‘मैस्त्रिंशिकोऽसिहेतिः स्यात्’ - अमरः ।
असुखोदयः	(वि) असुखम् उदयस्य यस्य । असुखस्य हेतुः, दुःखदायकः ‘न कर्म निष्फलं कुर्यान्नायत्यामसुखोदयम्’ - मनुः ११.१० ।
असुखोदर्कः	(वि) असुखम् उदर्कः यस्य । दुःखफलयुक्तः, दुःखदायकः ‘तद्भवत्यसुखोदर्कं जीवितश्च मृतस्य च’ - मनुः ११.१० । 
असुर्यः	(वि) असुराय हितः+यत् । ‘उगवादिभ्यो यत्’ (५.१.२) । राक्षसप्रियः, राक्षसी, असुरी ।
असूयक	(वि) असूञ् (उपतापे) + यक् + ण्वुल् । ‘ण्वुल्तृचौ’ (३.१.१३३) । १. असूयायुक्तः । ‘अहङ्कारं बलं दर्पं कामं क्रोधं च संश्रिताः । मामात्मपरदेहेषु प्रद्विषन्तोऽभ्यसूयकाः’ - गीता. १६.१८ । 
अस्वन्तः	(वि) असूनाम् अन्तः यस्मात् । १. अशुभपरिणामवान् । २. (पुं) असूनाम् अन्तः । मरणम् । (नपुं) चुल्ली । 
असृक्पः	(वि) असृक् पिबति २. राक्षसः । 
असृक्पातः	(वि) असृजः पातः १. रक्तपातः । 
अस्त्रविद्	(वि) अस्त्र + विद (शाने) ‘क्विप्’ । ‘क्विप् च’ (३.१.७६) । उदङ्मुखः, सोऽस्त्रविदस्त्र मन्त्रम् रघु. ५.५१ ।
अस्त्रमार्जकः	(वि) अस्त्रं मार्ष्टि । अस्य्र + मृजूष् (शुद्धौ) + ण्वुल् । ‘ण्वुल् तृचौ’ (३.१.१३३) । अस्यतीक्ष्णताकारकः ।
अस्त्रजीवी	(वि) अस्त्रेण अस्त्रव्यापारेण जीवति । अस्त्र + जीव (प्राणधारणे) + णिनिः । ‘सुप्यजातौ णिनिस्ताच्छील्ये’ (३.१.७८) ।
अस्थिशेषः	(वि) अस्थिमात्रं शेषः अस्य । १. अतिकृशः २. मांसादिशून्यः ।
अस्थिमान्	(वि) अस्थीनि सन्ति अस्य - मतुप् । १. अस्थियुक्तः प्राणी किञ्चिदेव तु विप्राय दद्यादस्थिमतां वधे । अनस्थ्नां चैव हिंसायां प्राणायामेन शुध्यति ॥ (मनुः ११.१४१) ।
अस्मदीयः	(वि) अस्माकम् अयम् । अस्मत्+छः । ‘वृद्धाच्छः’ (४.२.११४) अस्मत्सम्बन्धी । ‘सहास्मदीयैरपि योधमुख्यैः’ गीता० ११.२६ ।
अस्मदीयः	(वि) अस्माकम् अयम् । अस्मद्+छः। ‘वृद्धाच्छः’ ४.२.११४। अस्मत्सम्बन्धी । ‘सहास्मदीयैरपि योधमुख्यैः’ गीता ११.२६।
अस्मद्विधः	(वि) अस्माकम् इव विधा अस्य । अस्मादृशः, अस्मत्सदृशः ।
अस्मद्विधः	(वि) अस्माकम् इव विधा अस्य । अस्मादृशः,अस्मत्सदृशः।
अस्वकः	(वि) अस्व + अकच् । ‘अव्ययसर्वनाम्नामकच् प्राक् टेः’ (५.३.७१) । स्वीयभिन्नः । (स्त्री) अस्विका । अस्वक + टाप् । 
अस्वकः	(वि) अस्व+अकच् । ‘अव्ययसर्वनाम्नामकच् प्राक् टेः’ ५.३.७१। स्वीयभिन्नः,अस्वकीयः। (स्त्री) अस्विका । अस्वक+टाप् । 
अहङ्कृतः	(वि) अहमिति कृतं येन । १. दुरभिमानयुक्तः ‘अहं कृतवान्’ इत्येतेन भावेन युक्तः । ‘यस्य नाहङ्कृतेऽभावः बुद्धिर्यस्य न लिप्यते’ गीता १८.१७ । २. गर्वयुक्तः । ‘जातिरूपवयोवृत्तविद्यादिभिरहङ्कृतः’ याज्ञ. ३.१५१ । 
अहङ्कृतः	(वि) अहमिति कृतं येन । १. दुरभिमानयुक्तः ‘अहं कृतवान्’ इत्येतेन भावेन युक्तः । ‘यस्य नाहङ्कृतेऽभावः बुद्धिर्यस्य न लिप्यते’ गीता १८.१७ । २. गर्वयुक्तः । ‘जातिरूपवयोवृत्तविद्यादिभिरहङ्कृतः’ याज्ञ. ३.१५१ । 
अहंयुः	(वि) अहम् अस्य अस्ति इति । [अहम्-मान्तं विभक्ति-प्रतिरूपकम्) । अहम् + युस् । ‘अहं शुभमोर्युस्’ (५.२.१४०) । अहङ्कारयुक्तः गर्वान्वितः । ‘अहंयुनाऽथ क्षितिपः शुभंयुः’ भट्टि १२० । ‘अहङ्कारवानहंयुः’ अमरः । 
अहंयुः	(वि) अहम् अस्य अस्ति इति । [अहम्-मान्तं विभक्ति-प्रतिरूपकम्) । अहम् + युस् । ‘अहं शुभमोर्युस्’ (५.२.१४०) । अहङ्कारयुक्तः गर्वान्वितः । ‘अहंयुनाऽथ क्षितिपः शुभंयुः’ भट्टि १२० । ‘अहङ्कारवानहंयुः’ अमरः । 
अम्लपञ्चफलः	(वि) आम्लरसयुक्तफलपञ्चकम् । ‘कौलं च दाडिमं चैव वृक्षाम्लं चूक्रिका तथा । आम्लवेतसमित्येतदम्लपञ्चफलं स्मृतम्’ ।
अवाचीनम्	(वि) आवाच्यां भवम् । अवाची + ख । "विभाषाञ्चेरदिकस्त्रियाम्" (५.४.८) । दक्षिणदेशभवः । "अवाग्भवमवाचीनम् उदीचीनमुदग्भवम् । प्रप्यग्भवं प्रतीचीनं प्राचीनं प्राग्भवं त्रिषु ॥ दक्षिणदिग्भवस्तु चिन्त्यः । २. अधोमुखः । 
अश्रुमुखः	(वि) आश्रुपूर्णं मुखं यस्य । नेत्रजलयुक्तमुखवान् । 
अलाय्यः	(वि) ऋ+आय्य,रस्य लः। १.गमनशीलः। २.अभिमुखगन्ता शत्रुः। ‘अलाय्यस्य परशुर्ननाश’ ऋक् ९.६७.३०।
अलाय्यः	(वि) ऋ+आय्य,रस्य लः। १.गमनशीलः। २.अभिमुखगन्ता शत्रुः। ‘अलाय्यस्य परशुर्ननाश’ ऋक् ९.६७.३०।
अर्ध्यः	(वि) ऋधु(वृद्धौ)+णिच्+यत् । ‘अचो यत्’ ३.१.९७। १.प्रवर्धनार्हः। ‘विदुषा चिदर्ध्यः स्तोमः’ ऋक् १.१५६.१। २.अर्धस्य अयम् । अर्धसम्बन्धी । ३.अर्धे भवः। अर्धे स्थितः। 
असमाहितः	(वि) एकाग्रताशून्यः, चित्तस्थैर्यशून्यः ।
असमाहितः	(वि) एकाग्रताशून्यः, चित्तस्थैर्यशून्यः ।
अयतथातथः	(वि) तथात्वम् अनतिक्रम्य यथातथः। न यथातथः। १.असत्यः,मिथ्याभूतः। २.अयोग्यः। ‘दैवे हविषि पित्र्ये वा तद्गच्छत्यथातथम्’ मनुः३.२४०।
अर्पितः	(वि) दत्तः। १.‘अर्पितं रसितवत्यपि नामग्राहमन्ययुक्तेः दयितेन’ माघः१०.२७। २.निक्षिप्तः,स्थापितः। ३.निवेशितः। ‘मय्यर्पितमनोबुद्धिः’ गीता८.७।
अर्थव्ययज्ञः	(वि) धनव्ययप्रकारवित्,देशकालपात्रापात्रविवेकेन धनव्ययकारी,सुकलः। ‘अर्थव्ययज्ञः सुकलः’ हैमः।
अविनाभूतः	(वि) न (व्यापके) विना भूतः (स्थितः) । १. व्याप्तम्,व्यापकं विना सर्वदा स्थितं व्याप्यम् । २. सम्बद्धम् ‘अभिधेयाविनाभूतप्रतीतिर्लक्षणोच्यते’ (काव्यप्र.) ।
अयज्युः	(वि) न यजति । नञ्+यज(देवपूजने)+युच् । ‘यजिमनि०’ उ०३.१०। १.अयष्टा,याजकभिन्नः। ‘यज्येदयज्यो विभजाति भोजनम्’ ऋक् २.२६.१। २.यज्ञविघातकः। ‘शसस्तमिन्द्र मर्त्यमयज्युं शवसस्पते’ ऋक् १.१३१.४। 
अयज्ञियः 	(वि) न यज्ञम् अर्हति । न+यज्ञ+घः। ‘यज्ञर्त्विग्भ्यां घखञौ’ ५.१.७१। १.यज्ञकर्मणि दातुम् अनर्हः माषादिः। ‘अयज्ञिया वै माषाः’ श्रुतिः। २.यज्ञं कर्तुम् अनर्हः,असंस्कृतः,अनुपनीतः। ‘अयज्ञिया वै गर्भास्तमेतम्’ शत०ब्रा०। ३.यज्ञकाले अनुच्चार्यः अपशब्दः।
अयतिः	(वि) न यतिः यमः यस्य । प्रयत्नरहितः। ‘अयतिः श्रद्धयोपेतः योगाच्चलितमानसः’ गीता ६.३७।
अयथार्थः	(वि) न यथार्थः। १.अर्थस्य अननुसारी । ‘परित्यक्तान्यार्थो नियतमयथार्थः क्षितिपतिः’ मुद्रा ३.४। २.असत्यः,अयोग्यः। ‘ अयथार्थक्रियारम्भैः पतिभिः किं तवेक्षितैः’ किरा०११.५२।
अयथोचितः*	(वि) न यथोचितः। अयुक्तः।
अयन्त्रितः	(वि) न यन्त्रितः । १. निर्बन्धरहितः २. स्वतन्त्रः ।
अयमितः*	(वि) न यमितः। अनियन्त्रितः,प्रतिबन्धरहितः।
अयतः	(वि) न यम्यते । यम(उपरमे)+क्तः(कर्मणि) । ‘निष्ठा’ ३.२.१०२। १.अकृतयमः,अकृतेन्द्रियनिग्रहः। २.न यतते । यती(प्रयत्ने)+क्तः(कर्तरि) । ‘गत्यर्थाकर्मक०’ ३.४.७२। यत्नशून्यः,प्रयत्नरहितः। 
अयशस्यः	(वि) न यशसे हितः। न+यशस्+यत् । ‘तस्मै हितम्’ ५.१.५। १.अकीर्तिकरः। *२.अपवादकारकः। ‘पैशुन्यानृतालस्यायशस्यानि हित्वा’ सुश्रुतः।
अयाचकः*	(वि) न याचकः। १.अप्रार्थितभिक्षः। २.प्रार्थनारहितः।
अयाज्यः	(वि) न याजयितुम् अर्हः। न+यज(देवपूजायाम्)+ण्यत् । ‘ऋहलोर्ण्यत्’ ३.१.१२४। यागाय अनर्हः,पतितः।
अयाज्यः	(वि) न याज्यः, न याजयितुम् अर्हः (न.त.) । न + यज (देवपूजायां) + ण्यत् । ‘ऋहलोर्ण्यत्’ (३.१.१२४) । १. यागाय अनर्हः । २. पतितः ।
अयातयामः	(वि) न यातः यामः समयः यस्य । १.अपर्युषितः,अकृतोपयोगः,नूतनः।*२. अनतिक्रान्तकालः। ३.विगतदोषः। ‘छन्दांस्ययातयामानि’ भाग०* । 
अयास्यः	(वि) न यासितुं शक्यः। १.उपक्षपितुम् अशक्यः। २.न यासेन प्रयत्नेन साध्यः। युद्धरूपसाधनैः साधयितुम् अशक्यः। ३.आस्यात् मुखात् अयते निर्गच्छति । आस्य+अय(गतौ)+अच् । मुखेन निर्गमनवृत्तिकः प्राणवायुः -उपचारात् । ४.मुख्यप्राणोपासकः अङ्गिराः -उप०। ‘अयास्यः स्तवमानेभिरर्कैः’ ऋक् १.६२.७।
अयुक्तः	(वि) न युक्तः। १.अयोग्यः,अनुचितः। ‘अयुक्तरूपं किमतः परं वद’ कुमा०५.६९। २.असंयुक्तः। ३.निरर्थकः। ४.अस्थिरचित्तः। ५.शास्त्रोक्तकर्मणः अयोग्यः। ‘अयुक्तः प्राकृतः स्तब्धः शठो वैकृतिकोऽलसः’ गीता १८.२८। ६.आपद्गतः। ७.अविवाहितः,अनूढः। ८.युक्तिशून्यः। ९.बहिर्मुखः,असमाहितः। ‘अयुक्तः कर्मकारेण फले सक्तो निबध्यते’ गीता ५.१२। 
अयुगः	(वि) न युगं युग्मं रथहलाद्यङ्गं वा यस्य । १.असमः,विषमः,विषमसङ्ख्यायुक्तः। २.युगरहितः रथादिः। ‘युगपदयुगसप्तिस्तुल्यसङ्ख्यैर्मयूखैः’ माघः११.६१। (न) न युगं युग्मम् । असमम्,विषमम् ।
अयोग्यः	(वि) न योग्यः। १.अनर्हः। २.अनुचितः। 
अयोध्यः	(वि) न योद्धुं शक्यः। न+युध(सम्प्रहारे)+ण्यत् । ‘ऋहलोर्ण्यत्’ ३.१.१२४। योद्धुम् अशक्यः।  
अरतः	(वि) न रतः। १.विरक्तः,विरागी । २.अननुरागी,अनुरागरहितः। 
अरसिकः	(वि) न रसिकः। न रसः अस्य अस्ति । न+रस+ठन् । ‘अत इनिठनौ’ ५.२.११५। ‘अरसिकेषु रसस्य निवेदनं शिरसि मा लिख’ उद्भटः।
अरूपः	(वि) न रूपम् अस्य । १.रूपशून्यः। २.असुन्दरः,कुत्सितरूपयुक्तः। ‘इमामरूपामसतीं भक्षयिष्यामि मानुषीम्’ रामा०। (न) न रूपम् । ३.ब्रह्म । ४.कुत्सितरूपम् ।
अलसः	(वि) न लसति व्याप्रियते । लस(श्लेषणे)+अच् । ‘नन्दिग्रहि०’ ३.१.१३४। १.आलस्ययुक्तः,मन्दः। ‘श्रोणीभारादलसगमना’ मेघः८२। २.क्रियाजडः,अवश्यकर्तव्येषु अप्रवृत्तिशीलः। ‘अव्यसायिनमलसं दैवपरं साहसाच्च परिहीनम् । प्रमदेव वृद्धपतिं नेच्छत्युपगृहीतुं लक्ष्मीः’ हितो०। २. मन्दगमनः। ४. श्रान्तः। ‘अलसपदमनोरमं प्रकृत्या’ किरा०१०.६०। ५.क्रियाद्वेषी,खिन्नः। ‘गमनमलसं शून्या दृष्टिः’ मालती १.२०। (पुं) ६.पादरोगभेदः। ‘दुष्टकर्दमसंस्पर्शाः कण्डूक्लेदान्वितान्तराः। अङ्गुल्योऽलसमित्याहुः’ वाग्भटः। ७.वृक्षविशेषः,द्रुभेदः। (स्त्री) अलसा । हंसपदीलता । ‘अलसा हंसपद्यां ना पादरोगद्रुभेदयोः’ मेदिनी । 
अलसः	(वि) न लसति व्याप्रियते । लस(श्लेषणे)+अच् । ‘नन्दिग्रहि०’ ३.१.१३४। १.आलस्ययुक्तः,मन्दः। ‘श्रोणीभारादलसगमना’ मेघः८२। २.क्रियाजडः,अवश्यकर्तव्येषु अप्रवृत्तिशीलः। ‘अव्यसायिनमलसं दैवपरं साहसाच्च परिहीनम् । प्रमदेव वृद्धपतिं नेच्छत्युपगृहीतुं लक्ष्मीः’ हितो०। २. मन्दगमनः। ४. श्रान्तः। ‘अलसपदमनोरमं प्रकृत्या’ किरा०१०.६०। ५.क्रियाद्वेषी,खिन्नः। ‘गमनमलसं शून्या दृष्टिः’ मालती १.२०। (पुं) ६.पादरोगभेदः। ‘दुष्टकर्दमसंस्पर्शाः कण्डूक्लेदान्वितान्तराः। अङ्गुल्योऽलसमित्याहुः’ वाग्भटः। ७.वृक्षविशेषः,द्रुभेदः। (स्त्री) अलसा । हंसपदीलता । ‘अलसा हंसपद्यां ना पादरोगद्रुभेदयोः’ मेदिनी । 
अलुब्धः	(वि) न लुब्धः । लोभरहितः,अत्याशारहितः,निर्लोभः। ‘एकोऽप्यलुब्धः साक्षी स्यात्’ मनुः८.७७।
अलोक्यः	(वि) न लोकाय स्वर्गादिलोकप्राप्तये हितः। न+लोक+ यत् । ‘तत्र साधुः’ ४.४.९८। स्वर्गादिलोकासाधनम् । ‘ययास्योद्विजते वाचा नालोक्यां तामुदीरयेत्’ मनुः।
अलोलः	(वि) न लोलः। १.अचञ्चलः। २.वितृष्णः।
अलोलुपः	(वि) न लोलुपः । वितृष्णः,लोभनीयस्य द्रव्यस्य इन्द्रियसन्निधानेऽपि अविक्रियः पुरुषः। 
अलोहितः	(वि) न लोहितः। १.रक्तताशून्यः। (न) नास्ति लोहितं यस्मात् । २.रक्तपद्मपुष्पम् ।
अलौकिकः	(वि) न लौकिकः लोके विदितः। १.लोके अविदितः,लोकातीतः। ‘अलौकिकत्वादमरः स्वकोशे न यानि नामानि समुल्लिल्रेख’ त्रिका०१.२। २.लौकिकप्रत्यक्षाविषयः,अमानुषिकः। ‘उपसंहर विश्वात्मन्नदो रूपमलौकिकम्’ भाग०।   
अवक्तव्यः	(वि) न वक्तव्यः । १. वक्तुम् अयोग्यः (अहलीलादिः) २. मिथ्याभूतः ३. अवर्णनीयः, अवचनीयः । 
अवक्रः	(वि) न वक्रः । सारल्ययुक्तः, ऋजुः, कपटताशून्यः । 
अवचनीयम्	(वि) न वचनीयम् । १. अवाच्यम्, वक्तुम् अयोग्यम्, अश्लीलम् ।  ‘वादेष्ववचनीयॆषु तदेव द्विगुणं भवेत्’ - मनुः.८-२६९ २. निन्दया मुक्तम् । "सर्वथा व्यवहर्तव्ये कुतो ह्यवचनीयता" - उत्तर.१-५ 
अवध्यः	(वि) न वध्यः । मारयितुम् अयोग्यः, वधाय अनर्हः । "देही नित्यनवध्योऽयं देहे सर्वस्य भारत" - गीता २.३० ।
अवर्तमानः	(वि) न वर्तमानः । १. अविद्यमानः २. पूर्वतनः, भूतकालीनः ३. भविष्यत्कालीनः । 
अवशः	(वि) न वशः (न.त) । १. परतन्त्रः, पराधीनः । "भूतग्राममिमं कृत्स्नमवशं प्रकृतेर्वशात्" - गीता ९.८ । २. नास्ति वशं स्वस्य परस्य वा आयत्तत्वं यस्य । २. अपराधीनः, स्वतन्त्रः । "मधुरैरवशानि लम्भयन्तपि तिर्यञ्चि शमं निरीक्षितैः - किरा. - २.५५ । ३. असमर्थः, प्रतीकाराशक्तः । "मामग्रासनतोऽवकृटमवशं ये दृटवन्तः परा" - मुद्रा १.१२ ।  
अवश्यः	(वि) न वश्यः । १. अनधीनः, अप्रणेयः २. दुर्दान्तः । ३. अनिवार्यः, अपरिहार्यः । 
अवहः	(वि) न वहति । वह (प्रापणे) + अच् । "नन्दिग्रहिपचादिभ्यो ल्युणिन्यचः" (३.१.१३४) । १. नद्यादेः स्रोतः शून्यदेशः २. प्रवाहाभावः ३. तृतीयस्कन्धस्थः  वायुभेदः । ४. अधारकः । 
अवापितः	(वि) न वापितः । डु वप् (बीजसन्ताने) + णिच् + क्तः । ‘निष्ठा’ (३.२.१०२) । १. अकृतवपनः धान्यादिः, रोषितः । २. अकर्तितकेशयुक्तः [२] अव + आप्लृ (व्याप्तौ) + णिच् + क्तः । ‘निष्ठा’ (३.२.१०२) । प्रापितम् "फणिभाषितभाष्यफक्किका विषमाकुण्डलनाम् अवापिता - नैष० २.९५ । 
अवारितः	(वि) न वारितः (अभावे न.त) १. अप्रतिषिद्धः, अनिवारितः । ‘ग्रामेषु सैन्यैरकरोदवारितैः किमव्यवस्थां चलितोऽपि केशवः’ - माघः १२.३६ ।
अवित्तः	(वि) न वित्तः (प्रसिद्धः) । न विद(ज्ञाने) + क्तः । ‘निष्ठा’ (३.२.१०२) । १. अप्रसिद्धः ।  २. न वित्तं (धनं) यस्य । २. निर्धनः ।
अविदग्धः	(वि) न विदग्धः (बिद्धिमान् / विशेषेण दग्धः) । १. अज्ञानी, ग्राम्यः २. सम्यक् अदग्धः । ‘शोफयोरुपनाहं तु कुर्यादामविदग्धयोः । अविदग्धः शमं याति विदग्धः पाकमेति च । (सुश्रुते ४.१) । 
अविद्धम्	(वि) न विद्धम् (रन्ध्रीकृतम्) । न + व्यध् (ताडने) + क्तः । ‘निष्ठा’ (३.२.१०२) । १. अच्छिद्रितम् । 
असंशयः	(वि) न विद्यते संशयः यस्य । १. सन्देहरहितः "असंशयं महाबाहो मनो दर्निग्रहं चलम् अभ्यासेन तु कौन्तेय वैराग्येण च गृह्यते" (गीता ६.३५) । (पुं) न संशयः सन्देहाभावः ३. निश्चयः ।
असङ्गः	(वि) न विद्यते सङ्गो यस्य (न.ब) । १. अनासक्तः, सम्बन्धशून्यः २. प्रतिबन्धशून्यः "असङ्गमद्रिष्वपि सारवत्तया न मे त्वदन्येन विसोढमायुधम् । (रघुः ३.६३) । (पुं) न सङ्गः (न.त) ३. सम्बन्धाभावः । ‘अहिंसयेन्द्रियासङ्गैर्वैदिकैश्चैव कर्मभिः’ (मनुः ६.७५) । २. जीवः, पुरुषः । "असङ्गोऽयं पुरुषः" (सां.सू) ।
अस्पन्दः	(वि) न विद्यते स्पन्दः यस्य । चलनरहितः,स्थिरः। ‘अस्पन्दमन्देन विलोकनेन’ याद०१३.३। (पुं) न स्पन्दः। स्पन्दाभावः,चलनभिन्नः। 
अस्पन्दः	(वि) न विद्यते स्पन्दः यस्य सः । स्पन्दरहितः, स्थिरः । ‘अङ्गैरवज्ञातकदम्बगोलैः अस्पन्दमन्देन विलोकनेन’ - याद. १३.३.(पुं) न स्पन्दः । स्पन्दभिन्नः । 
अविद्यमानः	(वि) न विद्यमानः । १. अवर्तमानः, अभावः । अविद्यमाने पित्रंशे स्वांशादुद्धृत्य वा पुनः । अवश्यकार्याः संस्कारा भ्रातृभिः पूर्वसंस्कृतैः’ (नारदसंहिता-दायतत्त्वम्) । 
अविधेयः	(वि) न विधेयः । १. अनियम्यः, अनियन्त्रणीयः । २. न विधातुं शक्यः । वि + धा (डु धाङ् धारणपोषणयोः) + यत् । ‘अचो यत्’ (३.१.९७) । २. कर्तुम् अयुक्तम्, कर्तुम् अशक्यम् । 
अविनीतः	(वि) न विनीतः । १. अविधेयः २. उद्धतः अविनीतः समुद्धतः’ (अमरः) । ३. असभ्यः ‘ववृते विनीतमविनीतशासिभिः’ - माघः १३.२४ । ४. अशिक्षितः ‘नाविनीतैर्व्रजेद् धुयैर्न च क्षुद्व्याधिपीडितैः । न भिन्नशृङ्गाक्षिखुरैर्न वालधिविरूपितैः’ (मनुः ४.६७) । (स्त्री) अविनीता । स्वैरिणी ।
अविनीयः	(वि) न विनीयः (कपटं) यस्य । १. कपटशून्यः । ‘अविनीयसम्भ्रमविकासिभक्तिभिः’ (माघः १३.२४) ।
अविनेयः	(वि) न विनेतुं शक्यः । १. दण्डनाशक्यः, दुर्दमः ।
अविपुलः	(वि) न विपुलः (विरोधे न.त) । १. अविस्तृतः, सङ्कुचितः । 
अविप्लुलः	(वि) न विप्लुतः (नष्टः) । १. अविनष्टः । ‘अविप्लुतब्रह्मचर्यः सवर्णां स्त्रियमुद्वहेत्’ (मनुः ३.२) । 
अविभक्तः	(वि) न विभक्तः । १. संसृष्टः, विभागरहितः ‘अविभक्तं स्थावरं यत् सर्वेषामेव तद् भवेत्’ । २. विभागरहितस्य द्रव्यस्य स्वामी । ‘अविभक्ता विभक्ता वा सपिण्डाः स्थावरे समाः (स्मृतिः) । ३. अभिन्नः ४. अव्यावृत्तः ५. सर्वत्र अनुस्यूतः ।
अविभावितः	(वि) न विभावितः १. अलक्षितः २. अचिन्तितः । ‘अविभावितेषुविषयः प्रथमं मदनोऽपि नूनमभवत् तमसा’ (माघः ९.४०) ।
अविमृष्यः	(वि) न विमृष्यः । १. अविचार्यः, असन्देहास्पदम् । ‘अविमृष्यमेतदभिलष्यति स द्विषतां वधेन विषयाभिरतिम्’ (किरा. ६.४४) । 
अवियुक्तः	(वि) न वियुक्तः । वियोगरहितः । संयुक्तः ।
अविरलः	(वि) न विरलः । १. सान्द्रः, निविडः, घनः । ‘अध्यूषुश्च्युतकुसुमाचितां सहाया वृत्रारेरविरलशाद्वलां धरित्रीम्’ (किरा. ७.२६) । २. संसक्तम् (क्रि.वि) ३. निबिडतया, गाढतया । ‘अङ्गैरनङ्गतप्तैरविरलमालिङ्गितुं पवनः’ (शाकु. ३.६) ।
अविरुद्धः	(वि) न विरुद्धः । १. विरोधरयितः । २. अप्रतिवद्धः । ३. अनुगुणः । 
अविवक्षितः	(वि) न विवक्षितः । १. वक्तुम् अनिष्टः । २. तात्पर्याविषयीभूतः । ‘बहुत्वमविवक्षितम्’ (रघुः) । काव्ये लक्षणामूलध्वनौ वाच्यार्थः अविवक्षितः । ३. अनभिप्रेतः, अनुद्दिष्टः । ‘भ्रातरः इत्यत्र एकशेषग्रहणम् अविवक्षितम् ।
अविवाहितः	(वि) न विवाहितः । १. अनूढः, अनुद्वाहितः । 
अविविक्तः	(वि) न विविक्तः । १. एकीभूतः २. विवेकशून्यः ३. अन्योन्यतादात्म्यम् आपन्नः ‘तप्तायः पिण्डवदविवक्तं सत् तदेव महावाक्यस्य वाच्यार्थो भवति’ (वेदान्तसारः) । ४. अगोप्यः ५. अपरिशुद्धः ६. अविवेचितः ।
अविशङ्कितः	(वि) न विशङ्कितः (न.त) । १. निःशङ्कः, निर्भीतः । २. असन्दिग्धः, विश्वासी । ‘गृध्रवाक्यात् कथं मूढास्त्यजध्वमविशङ्किताः’ (काव्यप्र०) । 
अविशेषितः	(वि) न विशेषितः (भेदकधर्मेण) । १. भेदरहितः । विशेषणेन इतरस्मात् न व्यावर्तितः पदार्थः । 
अविषह्यः 	(वि) न विशेषेण सह्यः (न.त) । १. सोढुम् अशक्यः २. इतरैः अनभिभवनीयः । ३. परिच्छेत्तुम् अशक्यः । ‘सोमायामविषह्यायां स्वयं राजैव धर्मवित्’ (मनुः) । 
अविश्रान्तः	(वि) न विश्रान्तः (न.त) । १. विरामरहितः, विश्रान्ति शून्यः २. सततः, निरन्तरः । (क्रि.वि) ३. अविरतम् ४. सततम्, अनवरतम् । "अविश्रन्तं पत्युर्गुणगणकथाम्रेडनजडा’ (आनन्दलहरी) । 
अविश्वसनीयः	(वि) न विश्वसितुं योग्यः । न + वि + श्वस (प्राणने) + अनीयर् । ‘तव्यत्तव्यानीयरः’ (३.१.९६) । १. विश्वासकरणायोग्यः । 
अविस्मृतम्	(वि) न विस्मृतम् । १. विस्मृतिशून्यम्, स्मृतम् । 
अविहितः	(वि) न विहितः । १. अकृतः । २. शास्त्रेण अनुक्तः, निषिद्धः ।
अवीरः	(वि) न वीरः यस्य । १. निर्वीयः । २. न वीरः (पुत्रादिः) यस्य । २. पुत्रादिशून्यः । 
अवेद्यः	(वि) न वेद्यः । न + विद (ज्ञाने) + ण्यत् । १. अज्ञेयः, ज्ञातुम् अशक्यः । २. न + विद (विद्लृ-लाभे) + ण्यत् । २. अलभ्यः, प्राप्तुमशक्यः । 
अवैधः	(वि) न वैधः (विधितः आगतः) । न + विध + अण् । ‘तत आगतः’ (४.३.७४) । १. विधितः अप्राप्तः, विध्यविषयः । ‘अवैधं पञ्चमं कुर्वन् राज्ञो दण्डेन शुध्यति । (स्मृतिः) ।  
अव्यग्रः	(वि) न व्यग्रः । १. अनाकुलः, स्थिरचित्तः, शान्तः । २. अतत्परः ३. तटस्थः । 
अव्यङ्गः	(वि) न व्यङ्गम् (विकलम् अङ्गम्) अस्य । अविकलाङ्गः, पूर्णः । ‘तत आहूय धर्मज्ञं ब्राह्मणं वेदपारगम् । अव्यङ्गावयवं पूज्य गन्धधूपार्चनादिभिः’ ॥ (मास्यपु.अ ६६) । 
अव्यभिचरितः	(वि) न व्यभिचरितः (न.त) । १. व्यभिचारदोषरहितः (हेतुः) । ‘काव्यप्तिः? न तावदव्यभिचारतत्वे, तद्धि न साध्याभाववदवृत्तित्वम्, (अनुमानचिन्ता) । व्यभिचारश्च द्विधः । १. अन्वयव्यभिचारः २. व्यतिरेकव्यभिचारश्च । अन्वयव्यभिचारोऽपि द्विधा । १. साध्याभाववद्वृत्तित्वम् २. स्वसमानाधिकरणाभावप्रतियोगिसमानाधिकरण्यं च । धूमवान्-वह्नेः-इत्यादौ धूमाभाववत् तप्तायः पिण्डम् । तत्र वह्नेः वृत्तित्वम् इति १ सध्याभाववद्वृत्तित्वम् । वह्न्यधिकरणं तप्तायः पिण्डम् । तत्र धूमाभावः विद्यते । धूमाभावप्रतियोगिना धूमेन सह समानाधिकरणत्वं वह्नेः - इति २. स्व (वह्निः) समनाधिकरणा (तप्तायः पिण्ड) पाधिकरण)(धूमा)भाव प्रतियोगिचारः । सध्याभाववद्व्यापकीभूताभावप्रतियोगित्वं व्यतिरेकव्यभिचारः । धूमवान् वह्नेः - इत्यादौ धूमाभावरूपसायावस्य तप्तायः पिण्डे सत्त्वेन वह्न्याववद्व्यापकूतावप्रतियोगित्वम् । ‘एवं धूमवान् वह्नेः’ इत्यत्र अन्वयव्यतिरेकव्यभिचरो स्तः । अतः व्यभिचरितत्वम् । ‘वह्निमान् धूमात्’ इत्यत्र तु अन्वयव्यतिरेकव्यभिचारौ न स्त इतिअव्यभिचरितत्वम् । २. अबाधितार्थः । ‘अव्यभिचरितेभ्यः प्रमाणेभ्यः’ (शा.भा) । 
अव्यर्थः	(वि) न व्यर्थः । १ सार्थकः २. सफलः ‘दुर्निवार्यं च  दुर्धषमव्यर्थं वैरिघातकम् । तेजसा चक्रतुल्यं च सर्वशास्त्रास्त्रघातकम्’ (ब्रह्मवै.प्र.खं. - अ.१८) । 
अव्यलीकः	(वि) न व्यलीकः (विरोधे न.त) १. सत्यम् २. प्रियम् ‘इत्थं गिरः प्रियतमा इव सोऽव्यलीकाः शुश्राव सूततनयस्य तदा व्यलीकाः’ । (माघः ५.१) । 
अव्यवस्थः	(वि) न व्यवस्था यस्य (न.ब) । १. अस्थिरः ‘स्थलारविन्दश्रियमव्यवस्थाम्’ (कुमा.१.३३) । २. अनियतः, अनिश्चितः । ‘अव्यवस्थौ हि दृश्येते युद्ध जयपराजयौ । (रामा.सु) । ३. मर्यादाशून्यः ४. अविहितः, शास्त्रविरुद्धः । 
अव्यवस्थितः	(वि) न व्यवस्थितः । १. शास्त्रादि मर्यादारहितः । २. अनियतः, चञ्चलः । ‘क्वचिद् रुष्टः क्वचित् तुष्टः रूष्टस्तुष्टः क्षणे क्षणे । अव्यवस्थितचित्तस्य प्रसादोऽपि भयङ्करः (हितो) ३. अशाश्वतः । 
अव्यवहार्यः	(वि) न व्यवहार्यः । १. व्यवहारायोग्यः, अपाङ्क्तेयः । प्रायश्चित्तैरपैत्येनो यदज्ञानकृतं भवेत् । कामतोऽव्यवहार्यस्तु वचनादिह जायते ॥ (याज्ञ ३.५.२२६) । 
अव्यवहितः	(वि) न व्यवहितः १. अन्तररहितः, साक्षात् सम्बद्धः । पर्या - लग्नम् । ‘संसक्ते त्वव्यवहितमपटान्तरमित्यणि’ (अमरः ३.१.६८) । सि साधयिषाविरहविशिष्टक्षणाव्यवहितोत्तरक्षणोत्पत्तिकानुमितिकभिन्ना’ (दीधितिः) ।  
अव्यवहृतः	(वि) न व्यवहृतः । १. अकृतव्यवहारः २. अदूषितः भोगादिना । 
अव्यस्तः	(वि) न व्यस्तः (विक्षिप्तः/विपर्यस्तः/पृथग्भूतः) । १. अक्षिप्तः २. अव्यत्यस्तः ३. अपृथग्भूतः, समस्तः । 
अव्याकुलः	(वि) न व्याकुलः । १ निराकुलः, स्वच्छन्दः, स्वस्थः । 
अव्यापकः	(वि) न व्यापकः । १. अविस्तृतः २. परिच्छिन्नः । स्वाधिकरणनिष्ठाभावाप्रतियोगी व्यापकः । स्वाधिकरणनिष्ठाभावप्रतियोगी अव्यापकः । धूमः वह्नेः अव्यापकः । वह्न्याधिकरणे तप्तायः पिण्डे धूमस्य अभावः । धूमाभावस्य प्रतियोगी धूमः । अतः अव्यापकः । 
अव्याप्तः	(वि) न व्याप्तः (अभावे न.त) । १. व्याप्तिरहितः । २. इयत्तया परिच्छिन्नः ।
अव्याप्यः	(वि) न व्याप्यः । १. व्याप्ति विशिष्टभिन्नः, व्याप्तिशून्यः । वह्निः धूमस्य अव्याप्यः वह्न्यधिकरणे तप्तायः पिण्डे धूमस्य आवृत्तिः । २. सर्वावच्छेदम् अप्राप्यः । असर्वगम्यः । 
अव्यावर्तकः	(वि) न व्यावर्तयति (इतरेभ्य निवारयति) । न + वि + आ + वृतु (वर्तने) + णिच् + ण्वुल् । ‘ण्वुल् तृचौ’ (३.१.१३३) । १. इतरस्मात् अकृतनिवारणः । २. इतरस्मात् भेदासाधकः । ३. अविशेषकः । 
अव्याहृतः	(वि) न व्याहृतः । अनुक्तः ।
अव्युत्पन्नः	(वि) न व्युत्पन्नः (न.त) । समुदायशब्दस्य अवयवशः अर्थबोधकताशक्तिः व्युत्पत्तिः । १. व्युत्पत्तिशून्यः अवयवार्थशून्यः शब्दः अव्युत्पन्नः । ‘उणादयोव्युत्पन्नाः प्रतिपदिकम्’ (पा.) । २. शब्दस्य अवयवार्थज्ञानरहितः, व्याकरणनभिज्ञः, पल्लवग्राहि । 
अव्रतः	(वि) न व्रतं (विहितानुष्ठानम्) यस्य (न.ब) । अव्रतानाममन्त्राणां जातिमात्रोपजीविनाम् । सहस्रशः समेतानां परिषत्त्वं न विद्यते’ ॥ मनुः १२.११४ । 
अशक्तः	(वि) न शक्तः । १. असमर्थः २. अभिधाशक्तिशून्यः ।
अशक्यः	(वि) न शक्यः (न.त) । १. असाध्यः, असम्भवः । ‘अशक्यशङ्कव्यभिचारहेतुर्वाणी न वेदा यदि सन्तु के तु’ (नैष. ३.७८) ।
अशङ्कितः	(वि) न शङ्कितः (न.त) । १. अभीतः २. सन्देहरहितः । 
अशान्तः	(वि) न शान्तः । शान्तिरहितः, तृप्तिहीनः । ‘न चाभावयतः शान्तिरशान्तस्य कुतः सुखम्’ - गीता . २.६६ ।
अशाश्वतः	(वि) न शाश्वतः । अस्थिरः, अनित्यः, नश्वरः । 
अशास्त्रीयः	(वि) न शास्त्रीयः । शास्त्रविरुद्धः , शास्त्रेषु अनुक्तः ।
अशिक्षितः	(वि) न शिक्षितः । शिक्षणरहितः । ‘स्त्रीणामशिक्षितपटुत्वममानुषाणां सन्दृश्यते’ शाकु० ५.२२ । अनिप्रणः, अनभिज्ञः । ‘अशिक्षितसाराथिनियोगात् स्वामी द्विशतं दण्डं दाप्यः स्यात्’ - कुल्लूकभट्टव्याख्या ।
अशिथिलः	(वि) न शिथिलः  । १. दृढः, शौथिल्यहीनः, गाढः । ‘अशिथिलपरिरम्भव्यापृतैकैकदोष्णोः’ - उ.रा १.२७ । (क्रि.वि) २. दृढम्, गाढम् । ‘अशिथिलमपरावसज्य कण्ठे दृढपरिरब्धबृहद्बहिः स्तनेन’ माघः ७.१६ ।
अशीतः	(वि) न शीतः । शीताभावयुक्तः , हिमबाधाशून्यः । ‘अशीतास्तरवो माघे फाल्गुने पशुयक्षिणौ । चैत्रे जलचराः सर्वे वैशाखे नरवानरौ’ - पुराणम् ।
अशुचिः	(वि) न शुचिः । १. अपवित्रः, मलिनः २. कृष्णवर्णयुक्तः । ‘त्रिरात्रमशुचिर्भवेत्’ - स्मृतिः । ३. (पुं) कृष्णवर्णः । (स्त्री) ४. अपावित्र्यम् । 
अशुद्धः	(वि) न शुद्धः । १. अपवित्रः, मलिनम् २. दोषयुक्तः । ‘सर्वतीर्थेष्वपि स्नातो ह्यशुद्धः पुनरेव सः’ - स्मृतिः ।
अशून्यम्	(वि) न शून्यम् । पूर्णम्, रिक्ततारहितम् । ‘अशून्यशयनं भूथान्मम जन्मनि जन्मनि’ - शय्यादनमन्त्रः ।
अशृतम्	(वि) न शृतम् । अपक्वम् , आमान्नादिकम् । ‘तण्डुलात् षोडशगुणे शृते वाप्यशृते तथा ।….’ वैद्यकपरिभाषा ।
अशोच्यः	(वि) न शोच्यः । ‘अशोच्यानन्वशोचस्त्वं प्रज्ञावादांश्च भाषसे - गीता .२.११. ।
अशोधितः	(वि) न शोधितः । १. अप्रक्षलितः, शिद्धिरहितः २. अकृतप्रत्यर्पणम् (ऋणम्) ।
अशोष्यः	(वि) न शोष्यः । शोषयितुम् अशक्यः। ‘अक्लेद्योऽयमदाह्योयमक्लेद्योऽशोष्य एव च’ - गीता २.२४. ।
अश्रद्धेयः	(वि) न श्रद्धेयः । श्रद्धायाः अनर्हः, आदरायोग्यः । ‘किननेनाश्रद्धेयव्याधवचनप्रत्ययमात्रपरिगृहीतेनाण्डजेन - पञ्चत० ।
अश्रद्वधानः	(वि) न श्रद्वधानः । श्रद्धाहीनः । ‘अश्रद्दधानाः पुरुखाः धर्मस्यास्य परन्तप’ - गीता - ९.३. ।
अश्लीलः	(वि) न श्लीलः । १. असभ्यवचनम्, २. लज्जाजनकं गाम्यम् ‘भास्करालोकनाश्लीलपरिवादाश्च वर्जयेत् - याज्ञवल्क्य ३. कश्चन काव्यदोषः ।
अश्वस्तनः	(वि) न श्वस्तनः । न श्वो भवः इति वा । परदिनास्थायी वर्तमानदिनमात्रभवः । "अश्वस्तनविधानेन हर्तव्यं मनुरब्रवीत्" (मनुः) । (स्त्री) अश्वस्तनी । 
अश्वस्तनिकः	(वि) न श्वस्तनमस्य अस्ति । परदिनास्थायिधनः । वर्तमानदिनपर्याप्तधनसञ्चयकारीगृहस्था । "त्र्यहैहिको वापि भवेदश्वस्तनिक एव वा" । (मनुः ४.७) । 
असंयतः	(वि) न संयतः । १. बन्धनशून्यः । "असंयतोऽपि मोक्षार्थी" (काद.) २. संयमरहितः, अनियन्त्रितः "असंयतात्मना योगो दुष्प्राप इति मे मतिः" (गीता ६.३६) । ३. अकारे (विष्णौ) भक्तः ।
असंयुक्तः	(वि) न संयुक्तः । १. वियुक्तः २. व्यञ्जनवर्णामिश्रितः व्यञ्जनवर्ण । ३. द्रव्यान्तरैरसंसृष्टः । 
असंयुतः	(वि) न संयुतः । संयुतभिन्नः । हकारं पञ्चमैर्युक्तमन्तःस्थाभिश्च संयुनम् । "औरस्यं तं विजानीयात् कण्ठ्यमाहुरसंयुतम्" (पा.शिक्षा) ।
असंलग्नः	(वि) न संलग्नः । १. संलग्नभिन्नः, विभक्तः । २. असम्बन्धः ।
असंवृतः	(वि) न संवृतः । १. अनावृतः "नासंवृतमुखः कुर्यात् क्षुतं जृम्भां तथैव च" (मनुः) (न) नरकभेदः "सोऽसंवृतं नाम तमः सह नेतैव गच्छति" (मनुः ४.८१) ।
असंव्यवहितः	(वि) न संव्यवहितः । व्यवधानरहितः ।
असंश्लिष्टः	(वि) न संश्लिष्टः । १. संश्लेषशून्यः, विभक्तः २. असङ्गतः । 
असंसृष्टः	(वि) न संसृष्टः । १. संसर्गरहितः । सम्बन्धरहितः २. द्रव्यविभजनानन्तरम् अन्येन सह सम्बन्धरहितः, समष्टिकुटुम्बाद्विकुक्तः ।
असंस्तुतः	(वि) न संस्तुतः । १. अपरिचितः । अज्ञातः "प्रसह्य चेतःसु समासजन्तमसंस्तुतानामपि भावमार्द्रम्" (किरा ३.२) । २. सम्यगस्तुतः ३. असाधारणः ४. सामञ्जस्यरहितः "धावति पश्चादसंस्तुतं चेतः" (श. १.३४) ।
असंस्थितः	(वि) न संस्थितः न.त । १. असुस्थितः, अव्यवस्थितः । १. परलोकं प्रति अप्रस्थितः । "असंस्थितान् प्राणान् संस्थापयेत्" शत. ब्रा । ३. चलः "गच्छति पुरः शरीरं धावति पश्चादसंस्थितं चेतः" - शाकु. १.३१ ।
असंहतः	(वि) न संहतः । १. असंयुक्तः । २. असंलग्नः । ३. सङ्घातमनापन्नः ।
असक्तः	(वि) न सक्तः । १. आसक्तिरहितः । २. फलाभिलाषशून्यः अनासक्तः, निःस्पृयः । ‘अगृध्नुराददे सोऽर्थानसक्तः सुखमन्वभूत्" । (रघुः १.२१) । ३. सम्बन्धरहितः, असंलग्नः "आसीद्विवृत्तवदना च विमोचयन्ती शाखासु वल्कलमसक्तमपि द्रुमाणाम्" (शाकु. २.१२) । (क्रि.वि) ४. निरन्तरम् "असक्तमूधांसि पयः क्षरन्त्यमूरुपायनानीव नयन्ति धेनवः" । (किरा. ४.३१) । २. अनासक्तम् । ‘असक्तमाराधयतो यथायथं विभज्य भक्त्या समपक्षपातया (किरा. १.११) । 
असङ्कल्पितः	(वि) न सङ्कल्पितः । सङ्कल्पाविषयः । कर्माण्यसङ्कल्पिततत्फलानि संन्यस्य विष्णौ परमात्मरूपे । अवाप्य तां कर्ममहीमनन्ते तस्मिन् लयं ते त्वमलाः प्रयान्ति । विष्णु. पु. । 
असङ्कुलः	(वि) न सङ्कुलः । १. परस्पराविरुद्धः । २. ग्रामादिमार्गः (पुं) विस्तृतः मार्गः ।
असङ्कुसः	(वि) न सङ्कुसः । सङ्कसति कस (गतौ) + ‘उकन्’ । "समि कस उकन्" (उ. २.२९) । स्थिरमतिः ।
असङ्क्षेपः	(वि) न सङ्क्षेपः यस्य । १. सङ्क्षेपशून्यः, विस्तीर्णः ।
असङ्गतः	(वि) न सङ्गतः । सङ्गतिरहितः, । १. युक्तिशून्यः, अयुक्तः असङ्गता भेन दिनद्वयेऽपि पूज्या परा या भवतीह यत्नात् । (देवीपुराणम्) ३. सम्बन्धाभावः ४. सङ्गतिशून्यः । ५. असभ्यः ६. अशिक्षितः "आसन्नमेव नृपतिर्भजते मनुष्यं विद्याविहीनमकुलीनमसङ्गतं वा" (हितो.) ।
असदृशः	(वि) न सदृशः । १. अतुल्यः, असमानः, सर्वोत्कृष्टः । *‘कुर्वाणो वित्तशक्यन्तुः लभते असदृशं फलम्’ तिथ्यादितत्त्वम् २.अननुरूपः। ३.अयोग्यः,अनुचितः।* ‘मातः किमप्यसदृशं विकृतं वचस्ते’ वेणी ५.३। (स्त्री) असदृशी ।
अषडक्षीणः	(वि) न सन्ति षडक्षीणि श्रोत्रेन्द्रियाणि ग्राहकाणि यत्र । षक्षि+खः । "अषडक्षाशिङ्ग्वलङ्कर्मालम्पुरुषाध्युत्तरपदात् खः (५.४.७) । द्वाभ्यामेव कृतः मन्त्रः, तृतीयाद्यगोचरः" ।"अषडक्षीणो यस्तृतीयाद्यगोचरः" (अमरः २.८.११) । 
असन्तुष्टः	(वि) न सन्तुष्टः । सन्तोषरहितः, अतृप्तः। ‘असन्तुष्टो द्विजो नष्टः सन्तुष्टश्च महीपतिः’ ।
असन्तुष्टः	(वि) न सन्तुष्टः। सन्तोषरहितः,अतृप्तः। ‘असन्तुष्टो द्विजो नष्टः’ ।
असन्दिग्धः	(वि) न सन्दिग्धः । सन्देहस्य अविषयः । ‘अल्पाक्षरम् असन्दिग्धम् ….. सूत्रं सूत्रविदो विदुः’ । 
असन्दिग्धः*	(वि) न सन्दिग्धः। सन्देहस्य अविषयः। ‘अल्पाक्षरम् असन्दिग्धम्० सूत्रं सूत्रविदो विदुः’ । 
असन्निकृष्टः	(वि) न सन्निकृष्टः । १. दूरस्थः २. विषयप्रत्यक्षाय अपेक्षितैः संयोगादिसम्बन्धैः विरहितः ।
असन्निकृष्टः	(वि) न सन्निकृष्टः। १.दूरस्थः। २.विषयप्रत्यक्षाय अपेक्षितैः संयोगादिषट्सम्बन्धैः विरहितः।
असभ्यः	(वि) न सभ्यः । सभायां स्थातुम् अनर्हः, अयोग्यः, नीचः । अचन्त्वसभ्यस्तव जन्म नो गृहे श्रुत्वाग्रजांस्ते न्यवधीत् सुरेश्वर-भागवतम् (१०.३.२०) ।
असभ्यः	(वि) न सभ्यः । सभायां स्थातुम् अनर्हः, अयोग्यः, नीचः । अचन्त्वसभ्यस्तव जन्म नो गृहे श्रुत्वाग्रजांस्ते न्यवधीत् सुरेश्वर-भागवतम् (१०.३.२०) ।
असमञ्जसः	(वि) न समञ्जसः युक्तियुक्तः । १. असङ्गतम्, असम्बद्धम् । ‘असमञ्जसमिति मत्वा तथापि रतलायते चेतः’ उद्भ । २. अव्यक्तः, अस्पष्टम् ‘स्खलदसमञ्जसमुग्धजल्पितं ते’ (उत्तर. ४.४) ।
असमञ्जसः	(वि) न समञ्जसः युक्तियुक्तः । १. असङ्गतम्, असम्बद्धम् । ‘असमञ्जसमिति मत्वा तथापि रतलायते चेतः’ उद्भ । २. अव्यक्तः, अस्पष्टम् ‘स्खलदसमञ्जसमुग्धजल्पितं ते’ (उत्तर. ४.४) ।
असमर्थः	(वि) न समर्थः । १. दुर्बलः, अशक्यः ‘उपवासासमर्थञ्चेदेकं विप्रन्तु भोजयेत्’ तिथ्यादितत्त्वम् । २. परस्परसम्बन्धरहितम् अन्वययोग्यतारहितं पदम् । ३. अपेक्षितार्थे शक्तिरहितः ।
असमर्थः	(वि) न समर्थः । १. दुर्बलः, अशक्यः ‘उपवासासमर्थञ्चेदेकं विप्रन्तु भोजयेत्’ तिथ्यादितत्त्वम् । २. परस्परसम्बन्धरहितम् अन्वययोग्यतारहितं पदम् । ३. अपेक्षितार्थे शक्तिरहितः ।
असमस्तः	(वि) न समस्तः । १. असम्पूर्णः, असमग्रघ् (न) २. समासरहितानां पदानां समूहः, विग्रहवाक्यम् ।
असमस्तः	(वि) न समस्तः । १. असम्पूर्णः, असमग्रघ् (न) २. समासरहितानां पदानां समूहः, विग्रहवाक्यम् ।
असपिण्डः	(वि) न समानः पिण्डः देहारम्भावयवभेदः यस्य । समाने वंशे सप्तमादनन्तरं जातः (समाने वंशे आ सप्तमात् जाताः ज्ञातयः सपिण्डाः, रक्तसम्बन्धवन्तः । ततः अग्रिमाः समानोदकाः । ‘सपिण्डता तु पुरुषे सप्तमे विनिवर्तते’ (मनु. ५.६) ।
असपिण्डः	(वि) न समानः पिण्डः देहारम्भावयवभेदः यस्य । समाने वंशे सप्तमादनन्तरं जातः (समाने वंशे आ सप्तमात् जाताः ज्ञातयः सपिण्डाः, रक्तसम्बन्धवन्तः । ततः अग्रिमाः समानोदकाः । ‘सपिण्डता तु पुरुषे सप्तमे विनिवर्तते’ (मनु. ५.६) ।
असमापितः	(वि) न समापितः । यस्य समाप्तिः न कृता सः । ‘असमापितकृत्यसम्पदां हतवेगं विनयेन तावता’ (किरा. २.४८) ।
असमापितः	(वि) न समापितः । यस्य समाप्तिः न कृता सः । ‘असमापितकृत्यसम्पदां हतवेगं विनयेन तावता’ (किरा. २.४८) ।
असमाप्तः	(वि) न समाप्तः । समाप्तिरहितः, असम्पूर्णः । ‘असमाप्तप्रतिज्ञोऽपि याते त्वयि महाभुजे’ (वेणी. ६.३३) ।
असमाप्तः	(वि) न समाप्तः । समाप्तिरहितः, असम्पूर्णः । ‘असमाप्तप्रतिज्ञोऽपि याते त्वयि महाभुजे’ (वेणी. ६.३३) ।
असम्पन्नः	(वि) न सम्पन्नः । निर्धनः ।
असम्पन्नः	(वि) न सम्पन्नः । निर्धनः ।
असम्पूर्णः	(वि) न सम्पूर्णम् । १. अपूर्णः, असमाप्तः २. पूर्तिशून्यः, न्यूनः ‘क्रूरग्रहः सकेतुश्चन्द्रमसम्पूर्णमण्डलमिदानीम्’ (मुद्रा १.६) । 
असम्पूर्णः	(वि) न सम्पूर्णम् । १. अपूर्णः, असमाप्तः २. पूर्तिशून्यः, न्यूनः ‘क्रूरग्रहः सकेतुश्चन्द्रमसम्पूर्णमण्डलमिदानीम्’ (मुद्रा १.६) । 
असम्पृक्तः	(वि) न सम्पृक्तः । असम्बद्धः, असंयुक्तः ।
असम्पृक्तः	(वि) न सम्पृक्तः । असम्बद्धः, असंयुक्तः ।
असन्नद्धः	(वि) न सम्यक् नद्धः गर्वितः। १.स्वकार्ये अक्षमः। २.न सन्नद्धः। न युद्धाय कवचादिधारणपुरस्सरं सज्जः।   
असेचनकम्	(वि) न सिच्यते मनः अत्र । न + षिच (क्षरणे) + ल्युट् + कन् । ‘करणाधिकरणयोश्च’ (३.३.११७) । ‘संज्ञायां कन्’ (५.३.७५) । १. अत्यन्तप्रियदर्शनम् । ‘तदसेचनकं तृप्तेर्नास्त्यन्तो यस्य दर्शनात्’ (अमरः) । 
असेचनम्	(वि) न सिच्यते मनः अत्र । षिच (क्षरणे) + ल्युट् । "करणाधिकरणयोश्च (३.३.११७) । १. अत्यन्तप्रिय दर्शनम् । २. सेचनं सेकः । न सेचनम् । सेचनाभावः । (वि) ३. न सेचनं यस्य । सेचनशून्यः ।
असुकरः	(वि) न सुकरः । दुष्करः, सुखेन कर्तुम् अशक्यः । 
असूर्यम्पश्यः	(वि) न सूर्यं पश्यति । असूर्य + हशिर् (प्रापणे) + खश + मुम् । ‘असूर्यललाटयोर्हशितपोः’ (३.२.३६) १. अरुद्विषदजन्तस्य मुम्’ (६.३.६७) । अत्यन्तहुप्तः सूर्यादर्शी राजपत्न्यारिः १. राजदारा ‘असूर्यम्पश्या राजदाराः’ (सि.कौ) । 
अस्थिरः	(वि) न स्थिरः । १. चञ्चलप्रकृतिः ‘सङ्कसुकोऽस्थिरे’ अमर. । ‘लुब्धः क्रूरावंशोऽसत्यः प्रमादी भीरुरस्थिरः’ (हितो.) 
अस्पष्टः	(वि) न स्पष्टः । अव्यक्तः, अस्फुटः । ‘अथेदानीमस्पष्टब्रह्मलिङ्गानि वेदान्तवाक्यानि व्याख्यास्यामः’ शा.भा ।
अस्पष्टः	(वि) न स्पष्टः। अव्यक्तः,अस्फुटः। ‘अथेदानीमस्पष्टब्रह्मलिङ्गानि वेदान्तवाक्यानि व्याख्यास्यामः’ शा०भा०।
अस्पृश्यः	(वि) न स्पृश्यः । स्पर्शायोग्यः मलमूत्रादिः । ‘आपृश्यस्पर्शने चैव सद्यः स्नानं समाचरेत्’ स्मृतिः । 
अस्पृश्यः	(वि) न स्पृष्टुम् अर्हः। न+स्पृश(संस्पर्शने)+क्यप् । ‘अर्हे कृत्यतृचश्च’ ३.३.१६९। स्पर्शायोग्यः मलमूत्रादिः। ‘अपृश्यस्पर्शने चैव सद्यः स्नानं समाचरेत्’ स्मृतिः। 
अस्फुटः	(वि) न स्फुटः । अस्पष्टः, अव्यक्तः । ‘अनलङ्कृती अस्फुटालङ्कारौ - काव्यप्रकाशव्याख्या ।
अस्फुटः	(वि) न स्फुटः । अस्पष्टः, अव्यक्तः । ‘क्वचित्प्रकाशां क्वचिदस्फुटार्णसम्’ नैष०९.४।
अस्वच्छन्दः	(वि) न स्वच्छन्दः । परतन्त्रः, अर्धानः ‘अधीनो निघ्न आयात्तोऽस्वच्छन्दो गृह्यकोऽप्यसौ’ अमर. ।
अस्वच्छन्दः	(वि) न स्वच्छन्दः। परतन्त्रः,अधीनः। ‘अधीनो निघ्न आयात्तोऽस्वच्छन्दः’ अमरः।
अस्वतन्त्रः	(वि) न स्वतन्त्रः । पराधीनः, स्वातत्र्यरहितः । ‘अस्वतन्त्रा स्त्री पुरुषप्रधाना’ वशि. ।
अस्वतन्त्रः	(वि) न स्वतन्त्रः । पराधीनः,स्वातत्र्यरहितः । ‘अस्वतन्त्राः स्त्रियः कार्याः’ मनुः९.२।
अस्वस्थः	(वि) न स्वस्थः । १.रोगपीडितः। २.चित्तस्वास्थ्यरहितः। 
अस्वस्थः	(वि) न स्वस्थः । रोगपीडितः, स्वास्थ्यरहितः । 
अहतः	(वि) न हतः । १०. नवं वस्त्रम्, अनुपयुक्तं वस्त्रम् । ‘ईषद्धौतं नवं श्वेतं सदशं यत्न धारितम् । अहतं तद्विजानीयात् पावनं सर्वकर्मसु’ महाभा. २. यः प्रहारं न प्राप्तवान् सः । 
अहतः	(वि) न हतः । १०. नवं वस्त्रम्, अनुपयुक्तं वस्त्रम् । ‘ईषद्धौतं नवं श्वेतं सदशं यत्न धारितम् । अहतं तद्विजानीयात् पावनं सर्वकर्मसु’ महाभा. २. यः प्रहारं न प्राप्तवान् सः । 
अहल्यः	(वि) न हल्यः । हलेन कृषिं कर्तुम् अयोग्या भूमिः । अकृष्टा भूमिः ।
अहिंस्रः	(वि) न हिंस्रः । १. हिंसाशीलभिन्नः ‘हिंस्राहिंस्रे मृदुक्रूरे धर्माधर्मानृतानृते । यद्यस्य सोऽदशात्सर्गे तत्तस्य स्वयमाविशत्’ मनु. (स्त्री) कुलिकनामकः वृक्षविशेषः । 
अहितः	(वि) न हितह् । १. शत्रुः ‘निन्दन्तस्तव सामर्थ्यं वदिष्यन्ति तवाहिताः’ गीता । ‘दिषद्विपक्षाहितामित्रदस्युशात्रवशत्रवः’ अमर. । २. अपथ्यभूतः, अनर्थकरः । ‘अहितो देहजो व्याधिः हितमारण्यमौषधम्’ हितोप. । ३. प्रतिकूलः मकरः ‘लोकस्ताप्यहितमाचरतीति चित्रम्’ वैराग्य. । (न) ४. हानिः, अनिष्टम् । ‘अहितं न विचिन्तितं मयैतत्’ याद. १५.२७ ।
अयक्ष्मः*	(वि) नास्ति यक्ष्मा रोगः यस्य । १.स्वस्थः,नीरोगः। ‘यथा नः सर्वमिज्जगदयक्ष्मँ सुमना असत्’ यजुः१६.४। (न) २.स्वास्थ्यम्,नीरोगता ।
अयज्ञः*	(वि) नास्ति यज्ञः यस्य । अकृतयज्ञः। ‘पनीं अयज्ञ अवृधा अयज्ञान्’ ऋक् ७.६.३।
अयोनिः	(वि) नास्ति योनिः उत्पत्तिस्थानं यस्य । उत्पत्तिरहितः। ‘जगद्योनिरयोनिस्त्वं जगदन्तो निरन्तकः’ कुमा०२.९। 
अवातः	(वि) नास्ति वातः यत्र । १. वायुरहितः प्रदेशः २. अन्यैः अप्रविष्टः प्रदेशः ३. वातस्य शोषणगुणवत्वात् तद्राहित्ये (वाय्वभावे) अशुष्काः इत्यर्थे अवाताः (भा.) । 
अविद्यः	(वि) नास्ति विद्या (ज्ञानं) यस्य । ‘गोस्त्रियोरुपसर्जनस्य’ (१.२.४८) । समासान्तह्रस्वः । १. विद्यारहितः । ‘अविद्यानां तु सर्वेषामीहातश्चेद्धनं भवेत् । समस्तत्र विभागः स्यादपित्र्य इति धारणा’ ॥ (मनुः ९.२०५) । 
अविशङ्कः 	(वि) नास्ति विशङ्का यस्य । १. भयरहितः, सन्देहशून्यः । ‘गोस्त्रियोपसर्जनस्य’ (१.२.४८) ह्रस्वः २. न विशङ्का (न.त) २. असन्देहः । विश्वासः । (क्रि.वि) अविशङ्कम्/अविशङ्केन । ३. निःसन्दिग्धम्, निःसङ्कोचम् । 
अविलक्षणः	(वि) नास्ति विशेषेण लक्ष्यं (व्याजः/उद्देश्यं/शरव्यं) यस्य । १. अलक्ष्यम् २. अनुद्देश्यम् ३. निष्कपटम् ४. अप्रतीकार्यम् प्रतीकारशून्यम् ‘अविलक्ष्यमस्त्रमपरं कतमम्’ (किरा) ।
अवेलः	(वि) नास्ति वेला सीमा यत्र । १. सीमारहितः, निस्सीमः २. समयरहितः (पुं) ३. अपलापः । 
अव्यपेक्षः	(वि) नास्ति व्यपेक्षा यस्य । ‘गोस्त्रियोरूपसर्जनस्य’ (१.२.४८) ३. अधिकापेक्षारहितः, अनपेक्षः । 
अशङ्कः	(वि) नास्ति शङ्का यस्य । १. निःसंशयः । २. निर्भयः । 
अशब्दः	(वि) नास्ति शब्दः वेदादौ वाचकशब्दः वा यत्र । १. शब्दहीनः । ‘किमर्थमशब्दं रुद्यते?’ - काद. २. वाचकशब्दवर्जितः प्रधानः । ‘ईक्षतेर्नाशब्दम्’ - शारीरकसूत्रम् १.१ । ३. ब्रह्मा । ‘अशब्दमस्पर्शमरूपमव्ययम्’ - श्रुतिः
अशरणः	(वि) नास्ति शरणं यस्य । १. रक्षकहीनः , असहायः २. गृहहीनः ।
अश्रद्धः 	(वि) नास्ति श्रद्धा यस्य । श्रद्धाविहीनः ।
अश्रवणः	(वि) नास्ति श्रवणं यस्य । १. बधिरः, श्रवणेन्द्रियशून्यः । (पुं) २. सर्पः ३.(न) न श्रवणम् । श्रवणाभावः ।
अश्रीकः	(वि) नास्ति श्रीः यस्य । समासान्तः वा कप् । (नदीसंज्ञाभावात् न ह्रस्वः ।) १. दरिद्रः, धनहीनः २. कन्तिहीनः शोभाहीनः । ‘अश्रीकाः काश्चिदन्तर्दिश इव दधिरे दाहमुद्भ्रान्तसत्त्वाः’ - माघः १५.९६ । 
अश्लीकः	(वि) नास्ति श्रीः यस्य न + श्री + कप् । रस्य लः । श्रीप्रतिकूलः, श्रीनाशकः । ‘अश्लीकमेतत् साधूनां यत्र जुह्वत्यमी हविः’ - मनुः ४.२०६ । 
असंज्ञः	(वि) नास्ति संज्ञा यस्य । संज्ञाहीनः असञ्ज्ञा (स्त्री) वियोगः, १. असहमतिः, असामञ्जस्यम् ।
असंयोगः	(वि) नास्ति संयोगो यस्य । १. संयोगशून्यः (पुं) न संयोगः । संयोगाभावः ।
असंश्रवः	(वि) नास्ति संश्रवः सम्यग् श्रवणं यस्य । १. श्रवणायोग्यः दूरदेशादिः श्रवणपरिधेः बहिस्थितः । ‘असंश्रवे चैव गुरोर्न किञ्चिदपि कीर्तयेत्’ - मनुः । 
असङ्कख्यः	(वि) नास्ति सङ्ख्या (इयत्ता) यस्य । १. इयत्ताशून्यः, सङ्ख्यारहितः २. अगणनीयः । "असङ्ख्यैरद्भुतैघद्रविणमदमत्तस्य च रिपोः" (वेणी. ३.२२) ।
असङ्गमः	(वि) नास्ति सङ्गमः यस्य । १. सङ्गमशून्यः । (पुं) न सङ्गमः । २. सङ्गाभावः, मेलनाभावः ।
असत्त्वः	(वि) नास्ति सत्त्वं बलं यस्य । १. शक्तिहीनः । नास्ति सत्त्वं सत्त्वगुणो यस्य । २. सत्त्वगुणहीनः । न सन्ति सत्त्वानि प्राणिनः यत्र । ३. प्राणिशून्यः । (न) असतः भावः । असत् + त्व । "तस्यभावस्त्वतलौ" (५.२.११९) । न सत्त्वं द्रव्यम् । ४. द्रव्यभिन्नम् ५. असत्यम्, मिथ्या । ६. दुष्टता । ७. अभावः । ८. रजोगुणः । ९. तमोगुणः । 
असमः	(वि) नास्ति समः यस्य । १. अतुल्यः, असदृशः । ‘सम्प्रधार्याब्रवीद्धाता न समौ न समाविति’ मनुः । २. न समः । समानरहितः । ‘समवतारसमैः असमैस्तटैः’ (किरा ५.७) । ३. विषमसंख्या, अयुग्मसंख्या, एकत्रिपञ्चादिसंख्या । ४. समतारहितः विषमः प्रदेशः ५. बुद्धः ।
असमः	(वि) नास्ति समः यस्य । १. अतुल्यः, असदृशः । ‘सम्प्रधार्याब्रवीद्धाता न समौ न समाविति’ मनुः । २. न समः । समानरहितः । ‘समवतारसमैः असमैस्तटैः’ (किरा ५.७) । ३. विषमसंख्या, अयुग्मसंख्या, एकत्रिपञ्चादिसंख्या । ४. समतारहितः विषमः प्रदेशः ५. बुद्धः ।
असमानः	(वि) नास्ति समानं यस्य । अत्युल्यः, विजातीयः । ‘समानाशौचं प्रथमे प्रथमेन समापयेत् । असमानं द्वितीयेन धर्मराजवचो यथा’ (शुद्धितत्त्वम्) ।
असमानः	(वि) नास्ति समानं यस्य । अत्युल्यः, विजातीयः । ‘समानाशौचं प्रथमे प्रथमेन समापयेत् । असमानं द्वितीयेन धर्मराजवचो यथा’ (शुद्धितत्त्वम्) ।
अस्पृहः	(वि) नास्ति स्पृहा यस्य । १.स्पृहारहितः,उदासीनः। (स्त्री) न स्पृहा । २.स्पृहाभावः,इच्छाभावः। ‘यथोत्पन्नेन सन्तोषः कर्तव्योऽत्यल्पवस्तुना । परस्याचिन्तयित्वार्थं सास्पृहा परिकीर्तिता’ एकादशीतत्त्वम् । 
अस्पृहः	(वि) नास्ति स्पृहा यस्य सः । स्पृहारहितः, उदासीनः । (स्त्री) न स्पृहा । स्पृहाभावः, इच्छाभावः ‘यथोत्पन्नेन सन्तोषः कर्तव्योऽत्यल्पवस्तुना । परस्याचिन्तयित्वार्थं सास्पृहा परिकीर्तिता’ । एकादशीतत्त्वम् । 
अस्वः	(वि) नास्ति स्वं यस्य । १. दरिद्रः निर्धनः २. न स्वः स्वकीयः । स्वीयभिन्नः । 
अस्वः	(वि) नास्ति स्वं यस्य । १.दरिद्रः,निर्धनः। २.न स्वः स्वकीयः। अस्वकीयः,स्वीयभिन्नः। 
अस्वामिकम्	(वि) नास्ति स्वामी उत्तराधिकारी यस्मिन्। १. स्वामिरहितं वस्तु । ‘अरण्यः पर्वताः पुण्याः नद्यस्तीर्थानि यानि च । सर्वाण्यस्वामिकान्याहुः न हि तेषु परिग्रहः’ श्राद्धतत्त्वम् । 
अस्वामिकम्	(वि) नास्ति स्वामी उत्तराधिकारी* यस्मिन् । स्वामिरहितः। ‘अटव्यः पर्वताः पुण्याः नद्यस्तीर्थानि यानि च । सर्वाण्यस्वामिकान्याहुः न हि तेषु परिग्रहः’ श्राद्धतत्त्वम् । 
अवक्त्रः	(वि) नास्त्रि वक्त्रं यत्र । शोणितादिनिस्सारणशून्यः व्रणादिः । ‘अन्तः पूयेष्ववक्त्रेषु तथैवोत्सङ्गवत्स्वपि’ - सुश्रुतः
अवन्ध्यः	(वि) बध्नाति फलानि इति वन्ध्यः (वबयोरभेदः) । न वन्ध्यः । १. फलसहितः, फलवान् (वृक्षः) । ‘कर्तुं यच्च प्रभवति महीमुच्छिलीन्ध्रामवन्ध्याम्’ - मेघ० । ‘अवन्ध्यः फलेग्रहिः’ - अमरः २. सफलः, न व्यर्थः । "अवन्ध्यकोपस्य निहन्तुरापदां भवन्ति वश्याः स्वयमेव देहिनः" - किरा० १.३३ । (स्त्री) अवन्ध्या-पुत्रवती स्त्री । 
अयुतसिद्धः	(वि) युतः पृथग्भूतः सन् सिद्धः न भवति । १.अपृथग्भूतः। २.कपालादिकारणात् अपृथग्भूततया सिद्धं घटादिकार्यद्रव्यम् । अत्र कारणरूपस्य कपालद्वयस्य कार्यरूपस्य घटस्य च अविनाभावः। अविनाभूतकार्यकारणैः घटस्य सिद्धत्वात् घटरूपकार्यम् अयुतसिद्धम् । ३.कपालादिकारणात् अपृथग्भूततया सिद्धः  द्रव्याश्रितः गुणः -वैशे०। ४.कपालादिकारणात् अपृथग्भूततया सिद्धं  द्रव्याश्रितं कर्म -वैशे०।
अरसः	(वि) रस्यते । रस(आस्वादनस्नेहनयोः)+णिच्+अच् । ‘एरच्’ ३.३.५६। रसः। न रसः यस्य । १.रसहीनः। २.शक्तिहीनः।*३.नीरसः।  
अरूपहार्यः	(वि) रूपेण सौन्दर्येण हार्यः न भवति । सौन्दर्येण न वश्यः। ‘अरूपहार्यं मदनस्य निग्रहात्’ कुमा०५.५३।
अरोकः	(वि) रोचनं रोकः। रुच(दीप्तौ)+घञ्(भावे) । ‘भावे’ ३.३.१८। न रोकः यस्य । १.निष्प्रभः। ‘निष्प्रभे विगतारोकौ’ अमरः। २.रोकः रन्ध्रम् । रन्ध्ररहितः। 
असङ्ख्येयः	(वि) सङ्ख्यातुमशक्यः । १. इयत्तारहितः, सङ्ख्याशून्यः । (पुं) १. विष्णुः "असङ्ख्येयोऽप्रमेयात्मा" (वि.स) ।
अयुग्मः	(वि)न युग्मम् अत्र । १.विषमसङ्ख्यायुक्तः। ‘युग्मासु पुत्रा जायन्ते स्त्रियोऽयुग्मासु च रात्रिषु’ मनुः३.४८। (न) न युग्मम् । २.युग्मभिन्नम्,विषमम्(विजोड) । 
अयतथातथः	(वि.) तथात्वमनतिक्रम्य यथातथम्, न यथातथः । १. असत्यः अयोग्यः ३. मिथ्याभूतः । ‘दैवे हविषि पित्र्ये वा तद्गच्छत्यथातथम्’ - मनुः ३.२४० ।
अयज्ञियः 	(वि.) न यज्ञाय हितः । यज्ञ + घः । ‘यज्ञर्त्विग्भ्यां घखञौ’ (५.१.७१) । १. यज्ञकर्मणि दातुमनर्हः (माषादिः) । ‘अयज्ञिया वै माषाः’ - श्रुतिः । २. यज्ञं कर्तुम् अनर्हः, असंस्कृतः, अनुपनीतः । ‘अयज्ञिया वै गर्भास्तमेतं ब्रह्मणैव यजुषा यज्ञियं करोति’ शात. ब्रा. । ३. यज्ञकाले अनुच्चार्यः अपशब्दः ।
अयतिः	(वि.) न यतिः यमः यस्य सः । १. प्रयत्नरहितः । ‘अयतिः श्रद्धयोपेतः योगाच्चलितमानसः’ - गीता ६.३७ ।
अयथार्थः	(वि.) न यथार्थः । १. अर्थस्य अननुसारी । ‘परित्यक्तान्यार्थो नियतमयथार्थः क्षितिपतिः’ - मुद्रा. ३.४ । २. असत्यः, अयोग्यः । ‘ अयथार्थक्रियारम्भैः पतिभिः किं तवेक्षितैः’ - किरा. ११.५२ ।
अयथोचितः	(वि.) न यथोचितः । १. अयुक्तः ।
अयन्त्रितः	(वि.) न यन्त्रितः । १. निर्बन्धरहितः २. स्वतन्त्रः ।
अयमितः	(वि.) न यमितः । १. अनियन्त्रितः २. प्रतिबन्धरहितः ।
अयतः	(वि.) न यम्यते । यम (उपरमे) + क्तः । ‘निष्ठा’ (३.२.१०२) । १. अकृतयमः, अकृतेन्द्रियनिग्रहः । २. न यतते । यती (प्रयत्ने) + क्तः ‘गत्यर्थाकर्मकश्लिषशीङ्स्थासवसजनरुहजीर्यतिभ्यश्च’ (३.४.७२) । यत्नशून्यः, प्रयत्नरहितः ।
अयक्षक्ष्मः	(वि.) नास्ति यक्षक्ष्मा रोगः यस्य । १. स्वस्थः, नीरोगः । ‘यथा नः सर्वमिज्जगदयक्ष्मं सुमना असतः’ - यजु. १६,४ । (न.) १. स्वास्थ्यम्, नीरोगता ।
अयज्ञः	(वि.) नास्ति यज्ञो यस्य । १. अकृतयज्ञः । ‘पनीं अयज्ञ अवृधा अयज्ञान्’ -  ऋ. ७.६.३ ।
अष्ट	(वि.ब.व) (अष्टन्) । अशू (व्याप्तौ)+कनिन् । तुट् । "सप्यशून्यां तुट् च" (उणा १.१६४) । १. सङ्ख्याभेदः, अष्टौ २. तत्सङ्ख्यान्वितः । "अष्टाविमान् समासेन स्त्रीविवाहान् निबोधत" (मनुः) । 
अम्मयः	(वि०) अपां विकारः, अप् + मयट् । ‘एकाचो नित्यम्’ (४.३.१४४) । जलविकारः, जलस्य रूपान्तरम् । ‘त्रिषु द्वे आप्यमम्मम्’ - अमरः । ’नह्यम्मयानि तीर्थानि न देवा-मृच्छिलामयाः’ - भाग० । (स्त्रि) अम्मयी । अम्मय + ङीप् । ‘टिड्ढाणञ्०’ (४.१.१५) ।
अर्थना	(स्त्र) अर्थ्यते प्रार्थ्यते इति । अर्थ (याच्ञायाम्) + णिच् + युच् । ‘ण्यासश्रन्थो युच्’ (३.३.१०७) । १. प्रार्थना । "अर्थना मयि भवद्भिरिवास्यै कर्तुमर्हति मयापि भवत्सु" नैष - ५.११२ । 
अहङ्कृतिः	(स्त्र) अहम् + कृञ् (करणे) +क्तिन् । ‘स्त्रियां क्तिन्’ (३.३.९४) । १. अहङ्कारः ‘मया कृतम्’ इति भावः २. गर्वः उद्धतभानस्कता । ‘युद्ध्यतेऽदृङ्कृतिं कृत्वा दुर्बलो यो बलीयसा’ - पञ्चत. । 
अहङ्कृतिः	(स्त्र) अहम् + कृञ् (करणे) +क्तिन् । ‘स्त्रियां क्तिन्’ (३.३.९४) । १. अहङ्कारः ‘मया कृतम्’ इति भावः २. गर्वः उद्धतभानस्कता । ‘युद्ध्यतेऽदृङ्कृतिं कृत्वा दुर्बलो यो बलीयसा’ - पञ्चत. । 
अष्टादश	(स्त्री) (अष्टादशन्) अष्टौ च दश च । अष्टाधिका दश । 
अवमतिथिः	(स्त्री) (एकस्याः तिथेः लोपात्) तिसॄणां तिथीनां सम्बन्धः यत्र तत् दिनम् । "स्युस्तिस्रस्तिथयो वारे एकस्मिन्नवमा तिथिः" - ज्योतिषम् 
अस्त्रविद्या	(स्त्री) १. अस्त्रचालनकला । २. धनुर्वेदः ।
अस्थिमाला	(स्त्री) १. अस्थिनिर्मिता माला २. अस्थिश्रेणी ।
अहिलता	(स्त्री) १. अहिः इव लता (दीर्घाकारत्वात्) नागवल्लीलता २. अहिलोकस्य पातालस्य लता । अहिद्वेष्ष्ट्रीलता, गन्धनाकुलीनामिका लता ।
अहल्या	(स्त्री) १. गौतमस्य पत्नी शतानन्दस्य माता । प~चसु पतिव्रतासु अन्यतमा । ‘अहल्या द्रौपदी (सीता) कुन्ती तारा मन्दोदरी तथा । पञ्च कन्याः स्मरेन्नित्यं महापातकनाशनम् । पुराणम् । २. अप्यरोविशेषः ‘शारद्वतं च दायादमहल्या समसूयत्’ हरिवंशः ।
अश्वरथा	(स्त्री) १. नदीभेदः । "प्रत्यक्षं सर्वभूतानां नदीमश्वरथां प्रति" । (म.भा.वन. १६.१६०) अ० ।
असम्पत्तिः	(स्त्री) १. सम्पत्त्यभावः, दारिद्र्यम् २ (वि) नास्ति सम्पत्तिः यस्य निर्धनः ।
असम्पत्तिः	(स्त्री) १. सम्पत्त्यभावः, दारिद्र्यम् २ (वि) नास्ति सम्पत्तिः यस्य निर्धनः ।
अरजाः	(स्त्री) १.अपुष्पवती,कन्या । (वि) २.धूलिरहितः,निर्मलः,शुद्धः। ३.रजोगुणरहितः,कामक्रोधादिशून्यः। (स्त्री) अरणी । वा ङीष् । 
अवेद्या	(स्त्री) ३. अविवाह्या । ‘व्यभिचारेण वर्णानामवेद्यावेदनेन च । स्वकर्मणां च त्यागेन जायन्ते वर्णसङ्कराः’ ॥ (मनुः १०.२४) । 
अव्यथिषी	(स्त्री) ३. भूमिः ४. रात्रिः । ‘अव्याथिषी धरारात्र्योः’ (सि.कौ) । 
अम्भोजिनी	(स्त्री) अम्भोजानि अत्र सन्ति । अम्भोज+इनिः। ‘पुष्करादिभ्यो देशे’ ५.२.१३५। १.कमलैः युक्तः देशः *सरः। २.कमलानां समूहः। ३.पद्मलता । ‘अम्भोजिनीवननिवासविलासहेतुं हंसस्य हन्तुमपरामपि तां विधाता’ नीतिश०*।
अम्लबन्ध्या	(स्त्री) अम्ल+बन्ध+ण्यत्(कर्मणि) । अम्लसन्बद्धकन्दभेदः।
अम्ललोणिका	(स्त्री) अम्लं रसं लाति गृह्णाति । १. चाङ्गेरी, लताविशेषः । “पुल्लंपुरिचि’ ‘आमरुला’ इति भाषा । “चाङ्गेरी चुक्रिका दंतशठाम्बष्ठाम्ललोणिका” - अमरः ।
अम्ललोणिका	(स्त्री) अम्लं रसं लाति गृह्णाति । अम्ललः। अम्ललेभ्यः ऊना । अम्ललः+ऊना+कन्(स्वार्थे)+णः,पृषो०। ‘सञ्ज्ञार्थे कन्’ ५.३.७५। ‘पृषोदरादीनि०’ ६.३.१०९। चाङ्गेरी(लोनिजा) । ‘चाङ्गेरी चुक्रिका दन्तशठाम्बष्ठाम्ललोणिका’ अमरः।
अम्लवती*	(स्त्री) अम्लः रसः विद्यते अस्याः। अम्ल+मतुप् । अमरुललता ।
अम्ला*	(स्त्री) अम्लः रसः विद्यते अस्याम् । अम्ल+अच्+टाप् । तिन्त्रिणी,चिञ्चा ।
अम्लवल्ली*	(स्त्री) अम्लरसवती वल्ली । त्रिपर्णिकाकन्दः।
अम्लहरिद्रा	(स्त्री) अम्लरसान्विता हरिद्रा ।
अम्लहरिद्रा*	(स्त्री) अम्लरसान्विता हरिद्रा । शटी ।
अम्लनिशा	(स्त्री) अम्लरसे निःशेषेण शेते । *शठीवृक्षः(कचोर) । 
अम्ली	(स्त्री) अम्ललोणिका,चाङ्गेरिका ।
अम्लवाटिका*	(स्त्री) अम्लस्य वाटिका स्थानम् इव । नागवल्लीभेदः।
अम्लिका	(स्त्री) अम्ला+कन्+टाप् । ‘अजाद्यतष्टाप्’ ४.१.४। १. तिन्त्रिणीवृक्षः । २.आम्लोद्गारः। अम्ललोणिका,चाङ्गेरिका । ‘आम्लिका तिन्तिडीकाम्लोद्गारचाङ्गेरिकासु च’ मेदिनी ।
अम्लानिनी*	(स्त्री) अम्लानानां पद्मानां समूहः।अम्लान+इनिः+ङीप् । ‘अत इनिठनौ’ ५.२.११५। ‘ऋन्नेभ्यो ङीप्’ ४.१.५। पद्मिनी,पद्मानां समूहः।
अम्लरुहा*	(स्त्री) अम्लाय रोहति । अम्ल+रुह+कः। मालवजनागवल्ली ।
अयस्कर्णी	(स्त्री) अयः इव कर्णः अस्याः। अयस्कर्ण+ङीष् । ‘नासिकोद०कर्णशृङ्गाच्च’ ४.१५५। लोहतुल्यकठिनकर्णयुक्ता । 
अयस्कुशा	(स्त्री) अयःसहिता कुशा । लोहमयी शृङ्खला ।
अयस्कृतिः	(स्त्री) अयसा कृतिः चिकित्साप्रक्रिया । महाकुष्ठरोगस्य चिकित्साभेदः।
अयोध्या	(स्त्री) अयोध्यानगरी,इक्ष्वाकुवंशनृपाणां राजधानी,सप्तसु मोक्षप्रदनगरीषु प्रथमा । ‘अयोध्या मधुरा माया काशी काञ्ची अवन्तिका । पुरी द्वारवती चैव सप्तैता मोक्षदायिकाः’ ।   
अरणी	(स्त्री) अरणिः। अग्न्युत्पादकं निर्मन्थनकाष्ठम् । ‘प्रयच्छति फलं भूमिररणीव हुताशनः’ पञ्चत०। 
अरण्यजार्द्रका	(स्त्री) अरण्यजा आर्द्रका । वनार्द्रका(वन आदा) ।
अरण्यघोली	(स्त्री) अरण्यजा घोली । वनघोली,पत्रशाकविशेषः।
अरण्यकुलुत्थिका	(स्त्री) अरण्यस्य कुलुत्थिका । कुलत्था(वनकुलथी) । 
अरण्यमक्षिका	(स्त्री) अरण्यस्य मक्षिका । दंशः(डाँश) ।
अरण्यषष्ठी	(स्त्री) अरण्याय गन्तुं षष्ठी । ज्यैष्ठशुक्लषष्ठी । ‘ज्यैष्ठे मासि सिते पक्षे षष्ठी चारण्यसञ्ज्ञिता । अनैककरास्तस्यामटन्ति विपिने स्त्रियः’ तिथ्यादित०। 
अरण्यकार्पासी	(स्त्री) अरण्ये कार्पासी । वनकार्पासवृक्षः।
अरविन्दिनी	(स्त्री) अरविन्द+इनिः। ‘पुष्करादिभ्यो देशे’ ५.२.१३५। १.कमललता । २.कमलयुक्तः देशः। ३.कमलसमूहः।
अरिष्टा	(स्त्री) अरिष्ट+टाप् । १.कटुका(कट्की) । २.कस्यपपत्नी,गन्धर्वमाता । ‘अरिष्टा तु महासत्त्वान् गन्धर्वानमितौजसः’ हरिवं०। 
अरुणा	(स्त्री) अरुण+टाप् । १.अतिविषा,शृङ्गीवृक्षः(अतीस) । २.श्यामा,प्रियङ्गुवृक्षः। ३.मञ्जिष्ठा,मण्डूकपर्णी(मँञ्जीठ) । ४.त्रिवृता,शुक्लत्रिधारा । ‘अरुणातिविषा श्यामा मञ्जिष्ठा त्रिवृतासु च’ मेदिनी ।  ५.इन्द्रवारुणी । ६.गुञ्जा । ७.मुण्डितका । ८.नदीभेदः। 
अरुणप्रिया	(स्त्री) अरुणस्य सूर्यस्य प्रिया पत्नी । १.संज्ञादेवी । २.छायादेवी ।  
अरुणोदयसप्तमी	(स्त्री) अरुणोदयकाले पुण्यविशेषजनिका सप्तमी । माघशुक्लसप्तमी,माकरीसप्तमी,रथसप्तमी । ‘सूर्यग्रहणतुल्या हि शुक्ला माघस्य सप्तमी । अरुणोदयवेलायां तस्यां स्नानं महाफलम्’ भविष्यपु०। 
अरुणोदयविद्धा	(स्त्री) अरुणोदये विद्धा । अरुणोदयकाले दशमीसंलग्ना एकादशीतिथिः। ‘दशमी शेषसंयुक्ता यदि स्यादरुणोदये । वैष्णवेन न कर्तव्यं तद्दिनैकादशीव्रतम्’ भविष्यपु०।
अर्कमूला	(स्त्री) अर्कः इव विषधराणां दुःसहं मूलं यस्याः। अर्कपत्रा(इशेरमूल) ।
अर्ककान्ता	(स्त्री) अर्कः सूर्यकिरणः कान्तः अनुकूलः यस्याः। अर्क+कमु+क्तः+टाप् । आदित्यभक्ता,मण्डूकपर्णी(हुडहुडिया) ।
अर्कपुष्पी	(स्त्री) अर्कस्य अर्कवृक्षस्य पुष्पम् इव पुष्पम् अस्याः। अर्कपुष्प+ङीप् । कुटुम्बिनीवृक्षः। ‘अर्कपुष्पी कृमिश्लेष्ममेहचित्तविकारजित्’ भावप्र०।  
अर्कपुष्पिका	(स्त्री) अर्कस्य अर्कवृक्षस्य पुष्पम् इव पुष्पम् अस्याः। अर्कपुष्प+ङीप्+कप् । सूर्यवल्लीवृक्षः।  
अर्कभक्ता	(स्त्री) अर्कस्य भक्ता । आदित्यभक्तावृक्षः,मण्डूकपर्णी(हुडहुडिया) ।
अर्कप्रिया	(स्त्री) अर्कस्य सूर्यस्य प्रिया । १.जवा,जपापुष्पम् । सूर्यपत्नी । २.छायादेवी । ३.सञ्ज्ञादेवी ।
अर्गलिका	(स्त्री) अर्गला+ङीष्+कन्(स्वार्थे) । अल्पार्गला,क्षुद्रार्गला(आगल) ।‘परिघोऽर्गला । सात्वल्पा त्वर्गलिका’ हैमः।
अर्चा	(स्त्री) अर्च(पूजायाम्)+अः। ‘गुरोश्च हलः’ ३.३.१०३। १.पूजा,आराधनम्,देवादीनां पूजनम् । २.प्रतिमा,विग्रहः। ‘अर्चा पूजाप्रतिमयोः’ मेदिनी । ‘अर्चा चेत् विधितश्च ते वद तदा किं मोक्षलाभक्लमैः’शिवश०।
अर्चिचयिषा	(स्त्री) अर्च(पूजायाम्)+णिच्+सन्+अः। ‘अ प्रत्ययात्’ ३.३.१०२। पूजनापेक्षा,आराधनेच्छा ।
अर्चिः	(स्त्री) अर्च्यते । अर्च(पूजायाम्)+इन् । ‘सर्वधातुभ्य इन्’ उ०४.११८। १.किरणः,मयूखः। २.ज्वाला,अग्निशिखा । ‘अर्चिर्मयूखशिखयोः’ मेदिनी । ‘आसीदासन्ननिर्वाणः प्रदीपार्चिरिवोषसि’ रघुः१२.१।
अर्थना	(स्त्री) अर्थ(याच्ञायाम्)+णिच्+युच् । ‘ण्यासश्रन्थो युच्’ ३.३.१०७। याचना,प्रार्थना,भिक्षा । ‘याच्ञा भिक्षार्थनार्दना’ अमरः। ‘अर्थना मयि भवद्भिरिवास्यै कर्तुमर्हति मयापि भवत्सु’ नैष०५.११२।
अर्थसिद्धिः 	(स्त्री) अर्थतः योग्यान्वयवशात् सिद्धिः। १.अपदार्थस्य तात्पर्यविधया सिद्धिः। २.धनसिद्धिः। ३. अर्थस्य कार्यस्य सिद्धिः। कार्यसिद्धिः। ‘अर्थसिद्ध्यै हरिश्रेष्ठ गच्छ सौम्य यथासुखम्’ रामा०। 
अर्थापत्तिः	(स्त्री) अर्थस्य अनुक्तार्थस्य आपत्तिः सिद्धिः । मीमांसकानां मते एकं प्रमाणम् शब्देन अनुपस्थापितार्थस्य सिद्धिः । उदा - ‘पीनो देवदत्तो दिवा न भुङ्क्ते’ २. अर्थालङ्कारविशेषः । ‘कैमुत्येनार्थसंसिद्धिः काव्यार्थापत्तिरेष्यते’ । ‘स जितस्त्वन्मुखेनेन्दुः का वार्ता सरसीरूहाम्’ (कु.व०) ।  
अर्थोत्पत्तिः	(स्त्री) अर्थस्य उत्पत्तिः । धनप्राप्तिः ।
अर्थोत्पत्तिः*	(स्त्री) अर्थस्य उत्पत्तिः । धनप्राप्तिः।
अर्थवृद्धिः	(स्त्री) अर्थस्य वृद्धिः। धनस्य आधिक्यम्,ऐश्वैर्यवृद्धिः।
अर्थापत्तिः	(स्त्री) अर्थस्य शब्दतः अनुक्तस्य आपत्तिः सिद्धिः कल्पना । १.प्रमाणभेदः,शब्देन अनुपस्थापितार्थस्य सिद्धिः,अनुपपद्यमानस्य अर्थस्य अपपादककल्पना -मी०। यथा ‘पीनो देवदत्तो दिवा न भुङ्क्ते’ । २. अर्थालङ्कारभेदः। ‘कैमुत्येनार्थसंसिद्धिः काव्यार्थापत्तिरेष्यते । स जितस्त्वन्मुखेनेन्दुः का वार्ता सरसीरुहाम्’ कुव०५८.११९।  
अर्थचिन्ता	(स्त्री) अर्थानां चिन्ता । १.राज्याङ्गतन्त्रावापादीनां चिन्तनम् । २.द्रव्यचिन्ता । ३.कार्यचिन्ता । 
अर्थचिन्ता	(स्त्री) अर्थानां तन्त्रावापादीनां चिन्ता । १. राज्याङ्गनन्त्रावापादीनां चिन्तनम् ।  २. द्रव्यचिन्ता ३. कार्यचिन्ता (न) १. अर्थचिन्तनम् १. अर्थचिन्ता । "मन्त्री स्वञ्चोभयञ्चापि सखा तस्यार्थचिन्तने" द.रूपकम् । 
अर्थप्रकृतिः	(स्त्री) अर्थानां प्रयोजनानां प्रकृतिः कारणम् । प्रयोजनसिद्धिहेतुः,नाटकाङ्गं कार्यबीजभूतपञ्चकम् । ‘बीजं बिन्दुः पताका च प्रकरी कार्यमेव च । अर्थप्रकृतयः पञ्च’ सा०द०६.६४,६५। 
अर्थिता	(स्त्री) अर्थिनः भावः । अर्थिन् + तल् । ‘तस्य भावस्त्वतलौ’ (५.१.११९) । १. याचनम्, प्रार्थना । ‘अप्यसुप्रणयिनां रघोः कुले न व्यहन्यत कदाचिदर्थिता’ (रघुः ११.२) । २. इच्छा, अपेक्षा । ‘यद्यर्थिता निर्हृतवाच्यशल्यान् प्राणान् मया धारयितुं चिरं वः।’ (रघु १४-४२) ‘त्व’ प्रत्यये अर्थित्वम् । "अर्थित्वे प्रकटीकृतेऽपि न फलप्राप्तिः प्रभो." (महा.वीच २.९) । 
अर्थिता	(स्त्री) अर्थिनः भावः । अर्थिन्+तल् । ‘तस्य भावस्त्वतलौ’ ५.१.११९। १.याचनम्,प्रार्थना । ‘अप्यसुप्रणयिनां रघोः कुले न व्यहन्यत कदाचिदर्थिता’ रघुः११.२। २.इच्छा,अपेक्षा । ‘यद्यर्थिता निर्हृतवाच्यशल्यान् प्राणान् मया धारयितुं चिरं वः’ रघुः१४.४२। 
अर्थोपमा	(स्त्री) अर्थेन न तु शब्देन उक्ता उपमा । १. उपमालङ्कार भेदः । अयं शब्दपरिवृत्तिसहः (शब्दपरिवृत्तिं सहते) अलङ्कारः । 
अर्थोपमा*	(स्त्री) अर्थेन न तु शब्देन उक्ता उपमा । उपमालङ्कारभेदः। अयं शब्दपरिवृत्तिसहः अलङ्कारः। 
अर्तिः	(स्त्री) अर्द(हिंसायाम्)+क्तिन् । ‘क्तिन्नाबादिभ्यः’ वा०३.३.९४। १.पीडा,बाधा । २.चापस्य अग्रभागः,धनुश्कोटिः। ‘अर्तिः पीडाधनुश्कोट्योः’ अमरः। ‘नान्नं वाञ्छाति नो निद्रामुर्पेत्यर्तिनिपीडितः’ सुश्रुतः। 
अर्धजाह्नवी	(स्त्री) अर्धं जाह्नव्याः गङ्गायाः। कावेरीनदी । स्नानादौ गङ्गादेः अर्धफलदायिनी सा ।  ‘कावेरी त्वर्धजाह्नवी’ हैमः।।
अर्धनिशा	(स्त्री) अर्धं निशायाः। अर्धरात्रम् ।
अर्धमात्रा	(स्त्री) अर्धभ्रमणंमात्राअर्धं मात्रायाः। ‘परवल्लिङ्गं द्वन्द्वतत्पुरुषयोः’ (२.४.२६) । अर्धमात्रा कालः । १. बिन्द्वर्धचन्द्राकारव्यङ्ग्या ब्रह्मरूपा वाक् । २.ब्रह्मरूपवाग्वाच्या देवी   ‘अर्धमात्रास्थिता नित्यं यानुच्चार्या विशेषतः’ देवीभा०।  
अलसेक्षणा	(स्त्री) अलसे ईक्षणे यस्याः। स्त्रीभेदः,अलसदृष्टियुक्ता । ‘अलसेक्षणा मृगाक्षी’ हैमः। 
अलसेक्षणा	(स्त्री) अलसे ईक्षणे यस्याः। स्त्रीभेदः,अलसदृष्टियुक्ता । ‘अलसेक्षणा मृगाक्षी’ हैमः। 
अलिवाहिनी	(स्त्री) अलिं वाहयति गन्धेन । अलि+वह(प्रापणे)+णिच्+णिनिः+ङीप् । ‘नन्दिग्रहि०’ ३.१.१३४। ‘ऋन्नेभ्यो ङीप्’ ४.१.५। केविकापुष्पम्,केविकावृक्षः कोङ्गणदेशप्रसिद्धः।
अलिवाहिनी	(स्त्री) अलिं वाहयति गन्धेन । अलि+वह(प्रापणे)+णिच्+णिनिः+ङीप् । ‘नन्दिग्रहि०’ ३.१.१३४। ‘ऋन्नेभ्यो ङीप्’ ४.१.५। केविकापुष्पम्,केविकावृक्षः कोङ्गणदेशप्रसिद्धः।
अलिदूर्वा	(स्त्री) अलिः इव आकारेण दूर्वा । मालादूर्वा ।
अलिदूर्वा	(स्त्री) अलिः इव आकारेण दूर्वा । मालादूर्वा ।
अलिजिह्वा/अलिजिह्विका	(स्त्री) अलिः इव क्षुद्रा जिह्वा । जिह्वामूलस्था क्षुद्रजिह्वा(आलजिव) । अलिजिह्वा एव । अलिजिह्वा+कन्(स्वार्थे) । 
अलिजिह्वा/अलिजिह्विका	(स्त्री) अलिः इव क्षुद्रा जिह्वा । जिह्वामूलस्था क्षुद्रजिह्वा(आलजिव) । अलिजिह्वा एव । अलिजिह्वा+कन्(स्वार्थे) । 
अलिपत्रिका	(स्त्री) अलिः वृश्चिकः इव पत्रम् अस्याः। अलिपत्र+कप्,अतः इत्वम् । वृश्चिकक्षुपः।
अलिपत्रिका	(स्त्री) अलिः वृश्चिकः इव पत्रम् अस्याः। अलिपत्र+कप्,अतः इत्वम् । वृश्चिकक्षुपः।
अलिपर्णी	(स्त्री) अलिः वृश्चिकः इव पर्णम् अस्याः। अलिपर्ण+ङीप् । वृश्चिकालीवृक्षः।
अलिपर्णी	(स्त्री) अलिः वृश्चिकः इव पर्णम् अस्याः। अलिपर्ण+ङीप् । वृश्चिकालीवृक्षः।
अलिमोदा	(स्त्री) अलीन् भ्रमरान् मोदयति । अलि+मुद(हर्षे)+णिच्+अण् । गणिकारीवृक्षः।
अलिमोदा	(स्त्री) अलीन् भ्रमरान् मोदयति । अलि+मुद(हर्षे)+णिच्+अण् । गणिकारीवृक्षः।
अल्ला	(स्त्री) अल्यते इत्यल् + क्विप् - अले (भूषायै) लाति (गृह्णाति) इति अल् + ला + कः अलतीति अल् पर्याप्तः सन् लाति-सर्वानपि गृह्णाति + जानाति वा - ला + क  ‘आतोऽनुपसर्गे कः’ (३.२.३) इति  वा १. माता अम्बा २. सर्वज्ञा सर्वभक्षिका परमात्मदेवता अथर्वदेदस्य अल्लाल्लसूक्तक्तोक्ता यवनैः स्तूयमाना एतन्नाम्नी देवता । 
अवनिः	(स्त्री) अव (रक्षणे) + अनिः उणादिः (२-१०२) १. भूमिः । "अवनितनयभीतान् प्रीणयन्नादितेयान्" - याद० १६.१४४ । २. अङ्गुली । 
अविला	(स्त्री) अव (रक्षणे) + इलच् (बाहु.) । १. मेषी । ‘मेषी तु कुररी रूजा । जालकिन्यविला वेणी’ (अभि.चि) (वि) न विलं (गर्तः) यस्य । २. गर्तशून्यः ।
अविषी	(स्त्री) अव (रक्षणे) + टिषच् + डीप् । ‘अविमह्योष्टिषच्’ (उ.१.४८) । १. नदी २. स्वर्गः ३. भूमिः । 
अवटिः	(स्त्री) अव + अटिः १. गर्तः । २. कूपः । ३. रन्ध्रम् । (वा ङीप् । अवटी इत्यपि ।) 
अवाप्तिः	(स्त्री) अव + आप्लृ (व्यातौ) + क्तिन् । ‘स्त्रियां क्तिन्’ (३.३.९४) । प्राप्तिः, लब्धिः "तपः किलेदं तदवाप्तिसाधनं मनोरथानामगतिर्न विद्यते" कुमार. ५,६४ । 
अवेक्षा	(स्त्री) अव + ईक्ष (दर्शने) + अः । ‘गुरोश्च हलः’ (३.३.१०३) । १. दर्शनम् २. अवधानम् ३. प्रत्यक्षदृष्टिः, प्रत्यवेक्षणम् । ४. प्रतिजागरः । ‘अवेक्षा प्रतिजागरः (अमरः) । जागरूकता । ‘अलब्धमिच्छेद् दण्डेन लब्धं रक्षेदवेक्षया । रक्षितं वर्धयेद् वृद्ध्या वृद्धं पात्रेषु निक्षिपेत् ॥ (मनुः ७.१०१) । 
अवकटा	(स्त्री) अव + कट + टाप् । आकारगोपनम्, वञ्चनम्, । "आकारगोपनायामपटीकाप्यवटापि स्त्री - वैज० । 
अवक्रान्तिः	(स्त्री) अव + क्रमु (पादविक्षेपे) + क्तिन् "स्त्रियां क्तिन्" (३.३.१४) अवतरणम् । 
अवक्लृप्तिः	(स्त्री) अव + क्लृप (सामर्थ्ये) + क्तिन् । ‘स्त्रियाम् क्तिन्’ (३.३.९४) । १. सम्भवः २. निश्चयः, निर्णयः ३. अधिकारः, अर्हता, "अनवक्लृप्तिरसम्भावना" - सि.कौ. । ‘क्वे व भोक्ष्यसे अनवक्लप्तावेव’ - सि.कौ. ।
अवगतिः	(स्त्री) अव + गम्लृ (गतौ) + क्तिन् । "स्त्रियां क्तिन्" (३.३.२४) । १. ज्ञानम्, अवगमनम् । २. निश्चयात्मकज्ञानम् । "ब्रह्मावगतिर्हि पुरुषार्थेः ब्रह्मावगतिस्त्वप्रतिज्ञाता" - शा.भा । 
अवगुण्ठिका	(स्त्री) अव + गुठि (वेष्टने) + ण्वुल् ‘ण्वुल्तृचौ’ (३.१.१३३) + टाप् । १. मुखपटः २. जवनिका "विरिङ्गिण्यवगुण्ठिका" - त्रिकाण्डशेषः । 
अवघट्टना	(स्त्री) अव + घट्ट + युच् + टाप् - अवघट्टना । "घट्टिवन्दिविदिभ्यः उपसङ्ख्यानम्" (वा) (३.३.१०७) इति युच् । सुश्रुतोक्तः रोगविशेषः । "प्रदेशस्य बहुशोऽवघट्टनादयो हि व्याधयः" - सुश्रुतः ।
अवजितिः 	(स्त्री) अव + जि (जये) + क्तिन् । "स्त्रियां क्तिन्" (३.३.९४) विजयः, अन्यपराजयः । "हृतवीतरागमनसां ननु वः सुखसङ्गिनं प्रति सुखावजितिः"  - किरा० ६.४३ । 
अवज्ञा	(स्त्री) अव + ज्ञा (अवबोधने) + अङ् । "आतश्चोपसर्गे" (३.३.१०६) अनादरः, तिरस्कारः, अपमाननम् । ‘अनादरः परिभवः स्यादावमानावज्ञा’ - अमरः  "आत्मन्यवज्ञां शितिलीचकार" - रघु० २.४१ ‘रीढावमाननावज्ञावहेलनमसूर्क्षणम्’ - अमरः
अवनतिः	(स्त्री) अव + णम (प्रह्वत्वे) + क्तिन् । ‘स्त्रियां क्तिन्’ (३.३.९४) १. अवनमनम् । "दधत्या शालीनामवनतिमुदारे सति फले" - मुद्रा० ३.८ २. विधेयता, नम्रता ३. अस्तङ्गमनम् । "गतवत्यवराजत जपाकुसुमस्तबकद्युतौ दिनकरेऽवनतिम्" - माघ० ९.८ ४. प्रणामः, नमस्कारः । ५. क्षीणताप्राप्तिः । 
अवततिः	(स्त्री) अव + तनु (विस्तारे) + क्तिन् । "स्त्रियां क्तिन्" (३.३.९४) प्रसरणम् । "प्रालेयावततिम्लानपलाशाब्ज इव ह्रदः" - किरा० ११.४ । 
अवमतिः	(स्त्री) अव + मन (ज्ञाने) + क्तिन् । "स्त्रियां क्तिन्" (३.३.९४) । १. अपमाननम् "अवमतिमनुकम्पे मन्दचित्तेषु विन्दन्" - दयाश० २. अनादरः. तिरस्कारः । (पुं) ३. अवान्तरगता अमात्यादीनां कार्येषु मतिः यस्य । स्वामी, प्रभुः 
अवरतिः	(स्त्री) अव + रमु (क्रीडायाम्) + क्विन् । "स्त्रियाम् क्विन्" (३.३.९४) । १. विश्रान्तिः, विरामः २. निवृत्तिः, स्थगनम् ३. खेदः, नीरसता । ‘आरत्यवरतिविरतयः उपरामे’ - अमरः 
अवरुद्धिः	(स्त्री) अव + रुधिर् (आवरणे) + क्तिन् । ‘स्त्रियां क्तिन्’ (३.३.९४) । १. अवरोधः २. आक्रमणम् । 
अवलेखः	(स्त्री) अव + लिख् (अक्षरविन्यासे) + घञ् । ‘भावे’ (३.३.१८) ‘वंशावलेखसंयुक्ते मूत्रे चाजाविके भिषक्’ - सुश्रुत. ।
अवस्था	(स्त्री) अव + स्था (ष्ठा-गतिनिवृत्तौ) + अङ् । "आतश्चोपसर्गे" (३.३.१०६) । १. दशा, स्थितिः "स्वामिनो महत्यवस्था वर्तते" । (पञ्चनं) २. आकारः "कुंभकर्णः कपीन्द्रेण तुल्यावस्थः स्वसुः कृतः" (रघुः १२.८०) । ३. कालकृतदेहादिदशा । "वयोऽस्था तस्याः शृणुत सुहृदो यत्र मदनः" मालती ९.१९ । कालकृत धर्मः यौवनादिविशेषः । "विशेषः कालिकोऽवस्था" (अमरः) । ५. कालकृतः भावविकारभेदः "जायतेऽस्ति वर्धते विपरिणमतेऽपक्षीयते नश्यतीति" (यास्कः) ६. स्थिरता, दृढता । 
अवस्थितिः	(स्त्री) अव + स्था (ष्ठा-गतिनिवृत्तौ) + क्तिन् । "स्त्रियां क्तिन्" (३.३.९४) । १. स्थितिः २. अवस्थानम् ३. वासस्थानम् "नियतमिह सर्वात्मना कृतावस्थितिना भगवता धर्मेण न स्मर्यते कृतयुगस्य" (काद-८८) । ४. अनुसरणम् ५. अभ्यासः । 
अवहतिः	(स्त्री) अव + हन (हिंसागत्योः) + क्तिन् । ‘स्त्रियां क्तिन्’ (३.३.९४) । १. धान्याघातः । २. अल्पावघातेन ।
अवहालिका	(स्त्री) अव + हल (विलेखने) + ण्वुल् + (टाप्) । ‘ण्वुल्तृचौ’ ३(.१.१३३) । १प्राचीरम्, भित्तिः ।  
अवहेला	(स्त्री) अव + हेडृ (अनादरे) + अङ् + टाप् + डस्य लः । ‘गुरोश्च हलः’ (३.३.१०३) अङ् । अनादरः । ‘अवहेलां कुटजमधुकरे मा गाः’ (भामि. १.६) । 
अवतोका	(स्त्री) अवगलितं तोकं यस्याः  । यस्याः गर्भपातः जातः सा स्त्री धेनुः वा । ‘अवतोका तु स्रवद्गर्भा’ - अमरः
अवचिकी(ची)षा	(स्त्री) अवचेतुम् इच्छा । अव + चिञ् (चयने) + सन् + अः । "धातोः कर्मणः समानकर्तृकादिच्छायाम्"(वा) (३-१-७) अ प्रत्ययात् (९३.३.१०२) त्रोटितुम् इच्छा ।
अवटोदा	(स्त्री) अवटस्य कूपस्य उदकमिव उदकं यस्याः । उदकस्य उदादेशः । भारतवर्षियः नदीभेदः
अवतरणिका	(स्त्री) अवतरणी + स्वार्थे + कन् + ह्रस्वः + टाप् । १. ग्रन्थारम्भे क्रियमाणं मङ्गलाचरणम् । २. प्रस्तावना, भूमिका । 
अवीः	(स्त्री) अवति आत्मानं लज्जया । अव (रक्षणे) + ईः । ‘अवितॄस्तॄतन्त्रिभ्य ईः’ (उ० ३.१५८) । १. रजस्वला । 
अवतरणी	(स्त्री) अवतीर्यते ग्रन्थः अनया - अव + तृ (प्लवनतरणयोः) + ल्युट् ‘करणाधिकरणयोश्च’ (३.३.११७) १. प्रस्तावना, उपोद्घातः । 
अवधीरणा 	(स्त्री) अवधीर (अवज्ञायाम्) + णिच् + युच् ‘ण्यासश्रन्थो युच्’ (३.३.१०७) । १. अवमाननम् । २. तिरस्कारः । "शठ इति मयि तावदस्तु ते परिचयवत्यवधीरणा प्रिये" - माल० ३.२० । "अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्" - शाकु० ३.११ । 
अवनी	(स्त्री) अवनि + वा ङीप् ‘कृदिकारादक्तिनः’ १. पृथिवी, भूमिः । ‘समृद्धवनी वृथावनी सुवनी सम्प्रवदत्पिकापिका’ - नैषध. २. त्रायमणलता (ग.५०) 
अवन्तिका	(स्त्री) अवन्ती + कन् स्वार्थे + टाप् । ‘न सामिवचने’ (५.४.५) इति ज्ञापनात् । उज्जयिनीनगरी । ‘अयोध्या मयुरामाया काशी काञ्ची अवन्तिका । पुरी द्वारावती चैव सप्तैता मोक्षदायिकाः’ - स्कन्दपु. । अवन्ती (स्त्री)
अवसक्थिका	(स्त्री) अवबद्धे सक्थिनी यया । अव + सक्थि + कप् । "शेषाद्विभाषा" (५.४.१५४) । १. खट्वा, पर्यङ्कः । "पर्यङ्कस्त्ववसक्थिका" - त्रिकाण्ड. । २. पर्यङ्कबन्धः, वस्त्रादिद्वारा पृष्ठजानु जङ्घास्वयदृढबन्धनपूर्वकम् उपवेशनम् । ‘योगपट्टस्तु चीना स्यात् पर्यस्तिरवसक्थिका’ वैज० । "शयानः प्रौढपादश्च कृत्वा चैवावसक्थिकाम्" मनुः ४.१११ । 
अवरोहिका	(स्त्री) अवरोहति अधो गच्छति - अव + रुह (बीजजन्मादौ) + ण्वुल् "ण्वुल्‌तृचौ" (३.१.१३३) टाप् - अजाद्यतष्टाप्, अत इत्त्वम् । "प्रत्ययस्थात्कात्पूर्वस्यात इदाप्यसुपः" (७.३.४४) अश्वगन्धलता । 
अवलिप्तता	(स्त्री) अवलिप्त + तल् । ‘तस्य भावस्त्वतलौ’ (५.१.११९) अहङ्कारः, गर्वः । ‘तेजस्विन्यवलिप्तता म्व्खरता वक्तर्यशक्तिः स्थिरे’ - नीतिश. ।
अवाक्पुष्पी	(स्त्री) अवाञ्चि (अघोमुखानि) पुष्पाणि अस्याः । अवाक्पुष्प + ङीष् । ‘षिद्गौरादिभ्यश्च’ (४.१.४१) । १. शतपुष्पा शलुफा-इति ख्याता । 
अवान्तरदिक्	(स्त्री) अवान्तरा द्वयोः दिशोः मध्ये दिक् । मध्यवर्तिनी दिक् । ऎशन्यादिः विदिक् ।
अविधेयता	(स्त्री) अविधेयस्य भावः विधेयता । न विधेयता । १. अनियम्यता, अनियन्त्रणीयता । ‘मम विमृशतः कार्यारम्भे विधेरविधेयतां सहजकुटिलां कौटिल्यस्य प्रचिन्तयतो मतिम्’ । (मुद्रा. ४.२) । 
अविथ्या	(स्त्री) अविभ्यः (अजेभ्यः) हिता । अवि + थ्यान् । ‘अजविभ्यां थ्यन्’ (५.१.८/१६६९) । १. यूथिका, जाती । 
अव्यङ्गा	(स्त्री) अवेः अङ्गम् (शृङ्गम्) इव अङ्गम् अस्याः । २. शूकशिम्बी । 
अवेक्षित्री	(स्त्री) अवेक्षितृ + ङीप् । ‘ऋन्नेभ्यो ङीप्’ (४.१.५/३०६) । 
अव्यङ्गाङ्गी	(स्त्री) अव्यङ्गम् (अविकलं,पूर्णम्) अङ्गम् अस्याः । अव्यङ्गाङ्ग+घिष् । १. परिपूर्णाङ्गयुता । ‘अव्यङ्गाङ्गी सौम्यनाम्नीं हंसवारण गामिनीम् । तनुलोमकेशदशनां मृद्वङ्गीमुद्वहेत् स्त्रियम् ॥ (मनु ३.१०) । 
अव्यभिचारिणी	(स्त्री) अव्यभिचारिन् + ङीप् । ‘ऋन्नेभ्यो ङीप्’ (४.१.५) । अविरुद्धा, अनुकूला ‘भवेदव्याभिचारिण्यो भर्तुरिष्टे पतिव्रताः’ (कुमा ६.८६) । 
अशक्तता	(स्त्री) अशक्तस्य भावः । ‘तस्य भावस्त्वतलै’ (५.१.११९) । १. असामर्थ्यम् । दौर्बल्यम् । 
अशनाया	(स्त्री) अशनस्य इच्छा । अशन + क्यच् । ‘सुप आत्मनः क्यच्’ (३.१.७) । (स्त्रियां भावे अः) । ‘गुरोश्च हलः’ (३.३.१०३) । भोजनेच्छा, बुभुक्षा । ‘अन्नाद्वा अशनाया निवर्तते, पानात् पिपासा’ शत०ब्रा० ।
अशनपर्णी 	(स्त्री) अशनस्य शालवृक्षस्य पर्णम् इव पर्णं यस्याः । वातकशीतकादिनामयुक्तः  वृक्षविशेषः ।
अशनपर्णी 	(स्त्री) अशनस्य शालवृक्षस्य पर्णम् इव पर्णं यस्याः । वातकशीतकादिनामयुक्तः  वृक्षविशेषः ।
अशिषिषा	(स्त्री) अशितुम् इच्छा । अश (भोजने) सन् + अः । ‘आतध्वोपर्सगे’ (३.३.१०६) । भोक्तम् इच्छा, भोजनाभिलाषः । 
अश्रिः	(स्त्री) अशू (व्याप्तौ सङ्घाते च) + क्रिन् । ‘वङ्घ्या (अङ्घ्या) द यश्च’ (उ० ४.६६) । आश्रीयते प्रहारार्थम् । ‘आङि श्रिहनिभ्यां हस्वश्च’ (उ.४.१३७) । १. गृहस्य कोणभागः । ‘कोणस्तु स्त्रियः वाल्यश्रिकोटयः’ - अमरः २. खङ्गस्य धारा । ‘वृत्रस्य हन्तुः कुलिशं कुण्ठिताश्रीव लक्ष्यते’ - कुमार० २.२० ।
अशोकरोहिणी	(स्त्री) अशोक इव रोहति - अशोक + रुह (बीजजन्मनि प्रादुर्भावे च) + णिनिः । ‘कर्तर्युपमाने’ (३.२.७९) ‘कटुलरोहिणी’ नाम लताविशेषः । ‘अशोकरोहिणीवैजयन्ती… प्रभृतीनि समासेन तिक्तः वर्गः’ - सुश्रुतः । ‘कटुः कटंवराऽशोकरोहिणी कटुरोहिणी’ अमरः ।
अशोकवनिका	(स्त्री) अशोकवनम्, अशोकवृक्षैः युक्ता वाटिका ।
अशोकाष्टमी	(स्त्री) अशोका शोकरहिता अष्टमी । चैत्रमासीय शुक्लाष्टमी । ‘मीने मधौ शुक्लपक्षे अशोकाख्यां तथाष्टमीम् । पिबेदशोककलिकाः स्नायाल्लौहित्यवारिणि’ - स्कान्द० ।
अशोकषष्ठी	(स्त्री) अशोका शोकरहिता षष्ठी । चैत्रशुक्लषष्ठी । ‘वैशाखे चान्दनीषष्ठी….. चैत्रेऽशोका प्रकीर्तिता’ - स्कन्द० ।
अष्टका 	(स्त्री) अश्नन्ति पितरोऽस्याम् । अश(भोजने)+तकन् । "इष्यशिभ्यां तकन्" (उणा ३.४३६) । १. सप्तम्यादिदिनत्रयम् "अष्टका तु समाढ्याता सप्तम्यादिदिनत्रयम्" । (पूर्णिमायाः पश्चात् विद्यमानं सप्तमी-अष्टमी-नवमीति थित्रयम्) । २. सप्तम्यादिदिनत्रये करणीयः श्राद्धविशेषः । ३. अष्टमीतिथिः अमावास्या गुरुं हन्ति शिष्यं हन्ति चतुर्दशी । ब्रह्माष्टकापौर्णमास्यौ तस्मात्ताः परिवर्जयेत्" (मनुः ४.११४) । 
अश्नीतपिषता	(स्त्री) अश्नीत पिबत इति उच्यते यस्यां निदेशक्रियायाम् । ‘अश्नीतपिबतायन्ती प्रसिता स्मरकर्मणि’ - भट्टिः - ५.९२. ।
अश्मकदली	(स्त्री) अश्मा इव कदलीफलं यस्यः । कदलीविशेषः ।
अश्मरी	(स्त्री) अश्मानं राति । अश्मन् + रा (दाने) + कः + ङीप् । ‘आतोऽनुपसर्गे कः’ (३.२.३) । ‘षिद्गौरादिभ्यश्च’ (४.१.४१) । मूत्रकृच्छ्ररोगः । ‘अश्मरी मूत्रकृच्छ्रं स्यात्’ - अमरः ।
अश्विनी	(स्त्री) अश्वः अश्वरूपं विद्यते यस्याः । अश्व + इनिः + ङीप् । "अत इनिठनौ" (५.२.११५) । १. नक्षत्रभेदः, अश्वयुक् । ‘अश्वयुगश्विनी’ (अमरः) २. अश्वरूपिणी सूर्यपत्नी, त्वष्टृपुत्री । संज्ञादेवी । 
अश्वत्थिका	(स्त्री) अश्वत्थ+कन्+टाप् । "न सामिवचने" (५.४.५) । वृक्षविशेषः द्र. अश्वत्थी । 
अश्वमहिषिका	(स्त्री) अश्वमहिषयोः वैरम् । अश्वमहिष + वुन् । "द्वन्द्वाद् वुन् वैरमैथुनिकयोः" (४.३.११५) । अश्वमहिषयोः वैरम् ।  
अश्वकुटी	(स्त्री) अश्वशाला । 
अश्वशृगालिका	(स्त्री) अश्वसशृगालयोः वैरम् । अश्वशृगाल+वुन् । "द्वन्द्वाद् वुन् वैरमैथुनिकयोः" (४.३.१२५) । अश्वशृगालयोर्वैरम् । 
अश्वदंष्ट्रा	(स्त्री) अश्वस्य इव दंष्ट्रा आकारेण । गोक्षुरवृक्षः । 
अश्वकिनी	(स्त्री) अश्वस्य कं मुखमिव आकारो अस्ति अस्य । अश्वक + इनिः । ‘अत इनिठनौ’ (५.२.११५) + ङीप् । अश्विनीनक्षत्रम् । 
अश्वगन्धा	(स्त्री) अश्वस्य गन्धा एकदेशः मेढ्रमिव मूलम् अस्याः । लताविशेषः । ‘गन्धान्ता वाजिनामादिरश्वगन्धा हयाह्वया’ । भावप्राकाशः
अश्वपुच्छी	(स्त्री) अश्वस्य पुच्छमिव केसरोऽस्याः । माषपर्णीवृक्षः । 
अश्वकन्दा	(स्त्री) अश्वस्य मेढ्रमिव कन्दः अस्याः । अश्वगन्धिसस्यम् ।
अश्वलाला	(स्त्री) अश्वस्य लाला इव आकारेण । सर्पविशेषः, ब्रह्मसर्पः, हालाहलः, सर्पः । 
अश्वशाला	(स्त्री) अश्वानां शाला । अश्वगृहम् । 
अशीतिः	(स्त्री) अष्टगुणिता दहातिः परिमाणम् अस्याः । पङ्किविहांतीत्यादिना निपातनात् प्रकृतेः अशीतिभावः तिप्रत्ययः च) १. सङ्खयाविशेषः २. सङ्खयाविशिष्टः । ‘अशीतिर्यस्य वर्षाणि बालो वाप्यूनषोडशः -’ प्रायश्चित्ततत्त्वम् ।
अष्टाविंशतिः	(स्त्री) अष्टाधिका विंशतिः । अष्टन् + विंशतिः - आकारादेशः । "द्व्यष्टनः सङ्ख्यायामबहुव्रीह्यशीत्योः" (६.३.४७) । १. सङ्ख्याभेदः २. तत्सङ्ख्यान्वितः । 
अष्टपुष्पी	(स्त्री) अष्टानां पुष्पाणां समाहारः (द्वि.स) । अनिर्णीतसंज्ञकत्वात् द्विगुः । "अकारान्तोत्तरपदो द्विगुः स्त्रियामिष्टः" (वा २.४.१७) । पुष्पाष्टकम् । 
असद्वित्तिः	(स्त्री) असती वृत्तिः। १.दुराचारः। २.दुर्व्यवहारः। (वि)  असती वृत्तिः यस्य । ३.दुराचारवान्,दुर्व्यवहारवान् ।
असिक्नी	(स्त्री) असिता=कृष्णकेशा । असिता+‘क्नः’ (वा) ‘छन्दसि क्नमेके’ (४.१.३९) । नान्तत्वात् ङीप् । १. अल्पवयस्का अन्तःपुरचारिणी दासी । असिक्नी स्यादवृद्धा या प्रेष्यान्तःपुरचारिणी - अमरः । २. काचिन्नदी ‘असिक्नी स्यादवृद्धान्तःपुरप्रेष्यानदीभिदोः’ - मेदिनी । ३. दक्षपत्नी, वीरणसुता ‘असिक्नीमावहत्पत्नीं वीरणस्य प्रजापतेः, सुतां सुतपसा युक्ताम्’ - हरिवंशः । ४. रात्रिः (सूर्यतेजःशून्यतया असितत्त्वात् तथात्वम् - वाचस्पत्यम्) ।
असिधेनुका	(स्त्री) असिर्धेनुखि यस्याः । वा कप् । शेषाद्विभाषा (५.४.१५४) । छुरिका । ‘स्याच्छस्त्री चासिपुत्री च छुरिका चासिधेनुका’ (अमरः) ।
असूया	(स्त्री) असु (उपतापे) + यक् + अः । ‘कण्ड्वादिभ्यो यक्’ (३.१.२७) । ‘अ प्रत्ययात्’ (३.३.१०२) । १. परगुणेषु दोषाविष्करणम् । ‘असूयान्यगुणर्धीनामौद्धत्यादसहिष्णुता’ सा.द. । ‘असूया तु दोषारोपो गुणेष्वपि’ (अमरः) ‘असूययेव तन्नागाः सप्त धैव प्रसुस्रुवुः’ - रघु. ४.२३ । २. कोपः ‘आर्ये, इत्यथैनां वधूरसूयाकुटिलं ददर्श’ - रघुः ६.८२ । 
असृग्वहा	(स्त्री) असृक् रक्तं वहति । वह (प्रापणे) + अच् । ‘नन्दिग्रहिपचादिभ्यो…" (३.१.१३४) । असृजः वहा । १. नाडी । 
असृग्धारा	(स्त्री) असृजः धारा १. रक्तधारा । 
असृग्धरा	(स्त्री) असृजः रक्तस्य धरा । १. चर्म । 
असिधारा	(स्त्री) असेः धारा । खङ्गस्य तीक्ष्णः अग्रभागः । ‘राजसेवा मनुष्याणामसिधारावलेहनम्’ (कुव.) ।
असिपुत्री	(स्त्री) असेः पुत्री । छुरिका ‘स्याच्छस्त्री चासिपुत्री च छुरिका’ - अमरः ।
अस्त्रवृष्टिः	(स्त्री) अस्त्रवर्षः
अस्त्रशिक्षा	(स्त्री) अस्त्रविद्या । 
अस्थिशृङ्खला	(स्त्री) अस्थ्नां शृङ्खला इव योजनहेतुः । १. ग्रन्थिमान् वृक्षविशेषः ।
अस्मिता	(स्त्री) अस्मि+तल्(भावे) । ‘तस्य भावस्त्वतलौ’ ५.१.११९। अहम्भावः,अहम् इति मम इति वा अभिमानः। अविद्यादिपञ्चविधक्लेशेषु द्वितीयः -सां०। ‘अविद्यास्मितारागद्वेषाभिनिवेशाः’ पात०सू०।
अस्मिता	(स्त्री) अस्मि+भावे तल् । ‘तस्य भावस्त्वतलौ’ (५.१.११९) । अहम्भावः अहमिति ममेति वा अभिमानः । साख्योक्तेषु अविद्यादिपञ्चविधक्लेशेषु अन्यतमः । ‘अविद्यास्मितारागद्वेषाभिनिवेशाः’ पात.सू ।
अष्टिः	(स्त्री) अस्यते भूमौ क्षिप्यते - असु (क्षेपणे) + क्तिन् । "स्त्रियां क्तिन्" (३.३.९४) । १. बीजम् "आटि इति ख्यातः । २. षोडशाक्षरपादकच्छन्दोभेदः । अक्ष (अक्षू-व्याप्तौ) + क्तिन् । "स्त्रियां क्तिन्" (३.३.९४) । ३. व्याप्तिः ४. भोगसाधनः देहः ५. षोडशसङ्ख्या ६. तत्सङ्ख्येयम् "समाद्रिपञ्चाङ्कदिने विवाहाद्वधूप्रवेशोऽष्टिदिनान्तराले" - मुहू.चि । 
अहम्पूर्विका	(स्त्री) अहं पूर्वम् अहं पूर्वमिति कथनं यत्र । अहम्पूर्व+ठन्+स्वार्थे कन् । ‘अत इनिठनौ’ (५.२.११५) ‘न सामिवचने’ (ज्ञापनात्) (५.४.५) । अहं पूर्वमहं पूर्वम् इति योधानां धावनक्रिया । ‘सुगेषु दुर्गेषु च तुल्यविक्रमै जवादहम्पूर्विजया यियासुभः’ किरा १४.३२ । 
अहमहमिका	(स्त्री) अहमहंशब्दोऽत्र वीप्स्यायां द्वित्वम्+ठन् ‘व्रीह्यादिभ्यश्च’ (५.२.११६) परस्वराहङ्कारः । (परस्परं परम् अपेक्ष्य अपरस्य, अपरम् अपेक्ष्य परस्य यः अहङ्कारः श्रेष्ठः अहमेव श्रेष्ठः इति मानः) ‘इत्थञ्चाहमहमहमिकया तयोर्विदतोः’ पञ्चत. । ‘अहमहमिका सा स्यात्परस्परं यो भवत्यहङ्कारः’ अमरः ।
अहमहमिका	(स्त्री) अहमहंशब्दोऽत्र वीप्स्यायां द्वित्वम्+ठन् ‘व्रीह्यादिभ्यश्च’ (५.२.११६) परस्वराहङ्कारः । (परस्परं परम् अपेक्ष्य अपरस्य, अपरम् अपेक्ष्य परस्य यः अहङ्कारः श्रेष्ठः अहमेव श्रेष्ठः इति मानः) ‘इत्थञ्चाहमहमहमिकया तयोर्विदतोः’ पञ्चत. । ‘अहमहमिका सा स्यात्परस्परं यो भवत्यहङ्कारः’ अमरः ।
अहन्ता	(स्त्री) अहमो भावः । अहम् + ता । ‘तस्य भावस्त्वतलौ’ (५.१.११९) । १. अहम्भावः ‘अहम्’ इति दुरभिमानः । 
अहन्ता	(स्त्री) अहमो भावः । अहम् + ता । ‘तस्य भावस्त्वतलौ’ (५.१.११९) । १. अहम्भावः ‘अहम्’ इति दुरभिमानः । 
अहम्मतिः	(स्त्री) अहम्प्रधाना मतिः । अज्ञानम्, अविद्या, अहमिति ज्ञानम् । ‘अथाज्ञानमविद्यांहमतिः स्त्रियाम्’ अमर. ।
अहिमर्दनी	(स्त्री) अहिः मर्द्यते अनया-अहि+मृद्(क्षोदे)+ल्युट्‘ करणाधिकरणयोश्च’ (३.३.११७) । गन्धनाकुली नाम कन्दविशेषः ।
अहिनकुलता	(स्त्री) अहिनकुयोः भावः । अहिनकुल+तल् ‘तस्य भावस्त्वतलौ’ (५.१.११९) सर्पनकुलयोः स्वभावसिद्धं वैरम् ।
अहिनकुलिका	(स्त्री) अहिनकुलयोः भावः । अहिनकुल+वुञ् ‘द्वन्द्वमनोज्ञादिभ्यश्च’ (५.१.१३३) सर्पनकुयोः स्वभावसिद्धः वैरम् । 
अहिपताका	(स्त्री) अहिसु पताका तदाकारः वा अस्ति अस्य । अहिपताका+अच् । ‘अर्श आदिभ्योऽच्’ (५.२.१२७) ।
अर्तिका	(स्त्री) ऋत+ ण्वुल् । अन्तिका,ज्येष्ठसहोदरी -नाट्योक्तिः।
अयुगूः 	(स्त्री) एति वन्ध्यात्वम् । इण्+उन् । अयुः। अयुः गीयते । अयु+गै+कू । काकवन्ध्या । ‘अयुगूः काकवन्ध्या या जाता तां न विवाहयेत्’ कात्या०। 
अश्वत्थी	(स्त्री) क्षुद्रोऽश्वत्थः । अश्वत्थ + ङीप् । वृक्षविशेषः । लघुपत्री, पवित्रा, ह्रस्वपत्रिका, पिप्पलिका, अश्वत्थिका, वनस्था । 
अवाची	(स्त्री) दक्षिणा दिक् । ‘अवाक्’ पदे द्रष्टव्यः । 
अवहित्था 	(स्त्री) न बहिः (तिष्ठति इति) अबहिः + ष्ठा (गतिनिवृत्तौ) + कः + टाप् ।  ‘सुपिस्थः’ (३.२.४) । (पृषोदरादित्वात् साधुः) । व्यभिचारिभावभेदः । १. हृद्गतः भावः । "भय गौरव लज्जादे र्हर्षाद्याकारगुप्ति वहित्था" (सा.द ३.१५८) । ‘एवं वादिनि देवर्षौ पार्श्चे पितुरधोमुखी । लीलाकमलपत्राणि गणयामास पार्वती" - कुमा० ६.८४ ।  
अयुक्तिः	(स्त्री) न युक्तिः। १.हेतुराहित्यम्,युक्त्यभावः। २.योजनशून्यता,विरहः। ३.अनर्हता । (वि) न युक्तिः यस्य । ४.युक्तिहीनः,निरुपायः। ५.योजनशून्यः,विरहितः।
अरिष्टिः	(स्त्री) न रिष्टिः। क्षेमम्,शुभम् । 
अरुन्धती	(स्त्री) न रुन्धती । १.वशिष्ठपत्नी,अक्षमाला । साकर्दममुनिकन्या महासाध्वी । आकाशे सप्तर्षिमण्डले वशिष्ठसन्निधौ तस्याः उदयः। विवाहावसरे वधूवरयोः सप्तपदीगमनानन्तरं  जामाता वधूम् अरुन्धतीनक्षत्रं दर्शयति । ‘अक्षमाला त्वरुन्धती’ हैमः। ‘आर्याप्यरुन्धती तत्र व्यापारं कर्तुमर्हति’ कुमा०६.३२।   
अवश्या	(स्त्री) न वश्या । १. कुज्झटिका, नीहारः २. अनायत्ता स्त्री । 
अवित्तिः	(स्त्री) न वित्तिः (ज्ञानं/लाभः), (अभावे न.त) । १. ज्ञानाभावः, ज्ञनशून्यता । २. लाभाभावः । ‘अहमवित्त्यान्यानवृषि’ (छा.उ) ३. दारिद्य्रम् (वि) न वित्तिः (ज्ञानं) यस्य । ४. ज्ञानशून्यः । ५. न वित्तिः (लाभः) यस्य । ५. लाभरहितः (अव्य) अवित्ति ६. निर्ज्ञानम् ७. अलाभम् । 
अविद्धकर्णी	(स्त्री) न विद्धः (पर्णरूपः) कर्णः यस्याः । १. विद्धकर्णीलता, अगुरुशुण्ठी । 
असुरसा	(स्त्री) न विद्यते शोभनो रसो यस्याः । वर्वरी, तुलसीभेदः ।
अविद्या	(स्त्री) न विद्या(विरोधे न.त) । १. अज्ञानम् । ‘अथाज्ञानमविद्याहंमतिः स्रियाम्’ (अमरः) । २. माया-इति वेदान्ते । अहङ्कारहेतुकम्’ अज्ञानम्, मिथ्याज्ञानम्, विद्याविरोधिनी, अयथार्थबुद्धिः । ‘अविद्याया अविद्यात्वमिदमेव तु लक्षणम् । यत्प्रमाणासहिष्णुत्वमन्यथा वस्तु सा भवेत्’ ॥ ‘सेयं भ्रान्तिर्निरालम्बा सर्वन्यायविरोधिनी । सहते न विचारं सा तमो यद्वद् दिवाकरम्" । अव्यक्तमहदहङ्कार पञ्चतन्मात्रेषु अनात्मसु आत्मब्रुद्धिः ‘शरीरे मनुष्योऽहम्’ इत्यादिः । अविद्या सर्वक्लेशमूलभूता तमः इत्युच्यते। ‘अविरोधितया कर्म नाऽविद्यां विनिवर्तयेत् । विद्याविद्यां निहन्त्येव तेजस्तिमिरसङ्घवत् ॥ ३. विद्यातः भिन्ना कर्मसञ्ज्ञा । (वि.अ)  (आत्मबोधः) ‘तर्तुं मृत्युमविद्या’ (बृहदा.) । ‘अविद्या कर्मसञ्ज्ञान्या तृतीया शक्तिरिष्यते । यथा क्षेत्रज्ञशक्तिः सा वेष्टिता नृप सर्वगा ॥ (वि.पु ६.७.६१) । ४. विद्याविरोधिनी माया, भ्रान्तिः । ‘मायोपाधिरयं जीवोऽविद्योपाधिरीश्वरः’ । (अ.वे) । ५. पञ्चक्लेशेषु अन्यतमः (यो.शा) ‘अविद्यास्मितारागद्वेषाभिनिवेशाः’ (पा.योगसूत्रम् २.३) । अनित्याशुचिदुः रवानात्मसु नित्युंचिसुखात्मख्यातिरविद्या - २.५ ।। ६. ज्ञानाभावः - न्याय० । ७. ज्ञानप्रागाभावापरपर्यायज्ञानानातावस्था - सङ्खादि० ।  
अविधवा	(स्त्री) न विधवा (पतिहीना) (विरोधे न.त) १. पतिमती नारी । ‘इमा नारीरविधवाः सपत्नीराञ्जनेन सर्पिषा सं विशन्तु’ (ऋक् १०.१८.७) । ‘भर्तुर्मित्रं प्रियमविधवे विद्धि मामम्बुवाहम्’ (मेघः ९९) । 
अविधा	(स्त्री) न विधा (प्रकारः) (विरोधे न.त) । प्रकाराभावः २. (वि) न विधा यस्याः । प्रकारशून्या । (अव्य) भयादिद्योतकम् । 
अव्यपेक्षा	(स्त्री) न विशेषेण अपेक्षा (अभावे न.त) १. अजागरूकता, अनास्था । २. एकार्थीभावः, स.च समर्थसूत्रभाष्योक्तः अवयवार्थनिरपेक्षतया समुदायस्य विशेष्यविशेषणभावावगाह्येकोपस्थितिजनकत्वरूपः । 
अविस्मृतिः	(स्त्री) न विस्मृतिः । १. अविस्मरणम्, स्मरणम्, ‘अविस्मृतिस्त्वच्चरणारविन्दे भवे भवे मेऽस्तु भवत्प्रसादात्’ (मु.मा) । 
अवीरा	(स्त्री) न वीरा (पतिपुत्रवती) । १. पतिपुत्ररहिता । ‘अवीरा निष्पतिसुता’ (अमरः २.६.११) । १अजातपुत्रा विधवा साऽवीरा परिकीर्तिता’ (स्मृतिः) । ‘मा त्वा वयं सहसावन्नवीराः’ (ऋक् ७.४.६) । 
अवेला	(स्त्री) न वेला ४. अकालः ५. पूगचूर्णम् । ‘अवेलस्त्वपलापे स्यादवेला पूगचूर्णके’ (विश्वः) । 
अव्यथा	(स्त्री) न व्यथा । १. व्यथाशून्यता, अदुःखम् । २. न व्यथा (सेवनेन) यस्याः । २. हरीतकी । ‘अभयात्वव्यथा पथ्या’ ‘हरीतकी हैमवती’ (अमरः) ३. शुण्ठी ४. पद्मचारिणी । ‘अव्यथाऽतिचरा पद्मा चारटी पद्मचारिणी’ (अमरः २.४.१४६) । 
अव्यवस्था	(स्त्री) न व्यवस्था (विरोधे न.त) । १. अनिश्चयः । २. अनियमः । ‘ग्रामेषु सैन्यैरकरोदवारितैः किमव्यवस्थां चलितोऽपि केशवः’ । (माघः १२.३६) 
अव्याप्तिः	(स्त्री) न व्याप्तिः । १ लक्ष्येकदेशे लक्षणासत्त्वम् । ‘शिखासूत्रवान् ब्राह्मणः’ इति ब्राह्मणलक्षणं शिखासूत्ररहिते संन्यासिनि न विद्यते । अतः अव्याप्तिः लक्षणदोषः । २. व्याप्तेः अभावः । व्याप्तिश्च तदभाववदवृत्तित्वम् । तदभाववद्वृत्तित्वं तु अव्याप्तिः । 
अशक्तिः	(स्त्री) न शक्तिः (अभावे न.त) । १. असामर्थ्यम् २. दौर्बल्यम् । ‘श्रमेण तदशक्त्या वा न गुणानामियत्तया’ (रघुः १०.३२) । 
अशङ्का	(स्त्री) न शङ्का (अभावे न.त) । १. असंशयः २. भयशून्यता । 
अशान्तिः	(स्त्री) न शान्तिः । १. शमाभावः (वि) नास्ति शान्तिः यस्य । २. शान्तिहीनः ।
अशिश्वी	(स्त्री) न शिशुः यस्याः । ‘सख्यशिश्वी -’ इति (४.१.६२) निपातनात् ङीप् । अपत्यरहिता। ‘अशिश्वी शिशुना विना’ - अमरः ।
अशुद्धिः	(स्त्री) न शुद्धिः । १. अपवित्रता २. दोषः (वि) न विद्यते शुद्धिः यस्य । ३. अपवित्रः ४. दोषयुक्तः ।
अश्रद्धा	(स्त्री) न श्रद्धा । १. अविश्वासः, श्रद्धाभिन्ना । ‘अश्रद्धया हुतं दत्तं तपस्तप्तं कृतं च यत्’ - गीता० १७-२८ । २. अनाकाङ्क्षा । ‘श्रद्धाक्षरे च काङ्क्षायाम्’ - मेदिनी ।
अश्रुतिः	(स्त्री) न श्रुतिः । १. श्रवणाभावः, अश्रवणम् २. वेदप्रामाण्यरहित्यम् । ३. (वि) नास्ति श्रुतिः श्रवणेन्दियं यस्य । कर्णरहितः, बधिरः ।
असंस्थितिः	(स्त्री) न संस्थितिः । अव्यवस्था । २ दरिद्रता । 
असङ्गतिः	(स्त्री) न सङ्गतिः । १. सङ्गत्यभावः २. असम्बन्धः अनौचित्यम् ३. अर्थालङ्कारभेदः "विरुद्धं भिन्नदेशत्वं कार्यहेत्वोरसङ्गतिः । विषं जलधरैः षीतः मूर्च्छिताः पथिकाङ्गनाः" (चन्द्रा.) ।
असिद्धिः	(स्त्री) न सिद्धिः । १. अनिष्पत्तिः २. पाकाभावः ३. योगोक्तसिद्ध्यभावः ४. न्यायमते आश्रयसिद्धिप्रभृतिकः हेतुदोषः ‘आश्रयासिद्धिराद्या स्यात्…… स्यादसिद्धरतस्त्रिधा’ - मुक्तावली ।
अस्थितिः	(स्त्री) न स्थितिः । अभावे न.त । १. अस्थिरता । २. मर्यादाभावः । ३. (वि) न स्थितिः यस्य (न.ब) अस्थिरः । ४. मर्यादा रहितः । 
अहिंसा	(स्त्री) न हिंसा । १. परपीडनराहित्यम्, वाक्कायमानसैः अन्येषाम् अपीडनम् २. अष्टाङ्गयोगाङ्गभूतस्य यमस्य कश्चन भेदः । ‘अहिंसासत्यास्तेयब्रह्मचर्यापरिग्रहाः यमाः’ पा.यो.सू २.३० । 
अवारिका	(स्त्री) नास्ति वारि यत्र । स्वार्थे कन् । ‘संज्ञायां कन्’ ५.३.७५)+टाप् धन्याकम् । धनिया इति भाषा ।  अवरिका इत्यपि पाठः । 
अव्यण्डा	(स्त्री) नास्ति विगतम् अण्डं (बीजम्) अस्याः । १. शूकशिम्बिः । ‘जडाऽव्यण्डा’ ‘ऋष्यप्रोक्ता शूकशिम्बिः’ (अमरः २.४.८६.८७) । 
अश्लेषा	(स्त्री) नास्ति श्लेषो यस्याम् । अश्विन्यादिषु अन्तर्भूतं नवमं नक्षत्रम् । ‘अश्लेषवह्नियमपित्र्यविशाखयुक्तं पूर्वात्रयं शताभिषा च नवाप्युडूनि’ - ज्योतिस्तत्त्वम् ।
अशोकपूर्णिमा	(स्त्री) फाल्गुनपूर्णिमा ।
अरण्यानी	(स्त्री) महत् अरण्यम् । अरण्य+आनुक्+आनुक्,ङीष् । ‘हिमारण्ययोर्महत्वे’ ४.१.४९।
अयुतसिद्धिः	(स्त्री) यु(मिश्रणे)+क्तः। युतः । युतयोः सिद्धिः युतसिद्धिः। न युतसिद्धिः। १.अपृथग्भावः। ‘अपृथग्भावोऽयुतसिद्धिः’ चरकटीका । २.कार्यकारणयोः पृथग्भावेन असिद्धिः। अवयवावयविनोः, द्रव्यगुणयोः,द्रव्यक्रिययोः अयुतसिद्धिः अपृथग्भावः। ताः अवयविगुणक्रियाः स्वस्वकारणेषु अवयविद्रव्येषु अपृथग्भूततया सिद्धाः।
अरण्यचन्द्रिका	(स्त्री) वने पतिता चन्द्रकान्तिः। अनुपयुक्तः सम्पदादिः वनचन्द्रिका इव निष्प्रयोजकः इत्याशयेन अयं प्रयोगः।  
अविरतिः	(स्त्री) विरामः विरतिः । न विरतिः (न.त) । १. अविरामः, सातत्यम् २. निरन्तरता ३. कामातुरता । (वि) न विरतिः यस्य । ३. निरन्तरः ।
अष्टमिका	(स्त्री) शुक्तिपरिमाणम्, चतुष्तोलकम् । "स्यात्कर्षाभ्यामर्द्धपलं शुक्तिरष्टमिका तथा" - शार्ङ्गधरः । 
असमाप्तिः	(स्त्री) समाप्ताभावे, समाप्तिशून्ये ।
असमाप्तिः	(स्त्री) समाप्ताभावे, समाप्तिशून्ये ।
अम्ली	(स्त्री.) १. अम्ललोणिका ।
अम्लनिशा	(स्त्री.) अम्लरसे निःशेषेण शेते । १. शठीवृक्षः (?)
अष्टदिक्करिण्यः	(स्त्री.ब.व) अष्टसु दिक्षु स्थिताः करिण्यः । (सज्ञात्वात् न द्विगुः) अष्टदिग्स्थिताः अभ्रम्वादयः हस्तिन्यः । "करिण्योऽभ्रमुकपिलापिङ्गलानुपमाः क्रमात् । ताम्रकर्णी शुभ्रदन्ती चाङ्गना चाञ्जनावती” । अमरः । 
अष्टादशविद्याः	(स्त्री.ब.व) अष्टादश च विद्याः च (कर्म.स) । वेदान्ताद्यष्टादश विद्याः  । "अङ्गानि वेदाश्चत्वरो मीमांसा न्यायविस्तरः । धर्मशास्त्रं पुराणञ्च विद्या ह्येताश्चतुर्दश । आयुर्वेदो धनुर्वेदो गान्धर्वश्चेति ते त्रयः । अर्थशास्त्रं चतुर्थं तु विद्या ह्यष्टादशैव तु - हेमाद्रि.” । 
अष्टदिशः	(स्त्री.ब.व) अष्टौ च ताः दिशः च (कर्म.स) । (सज्ञात्वात् न द्विगुः) पूर्व-आग्नेय-दक्षिण-नैऋत-पश्चिम-वायव्य-उत्तर-ईशानी-नामिकाः दिशः । 
अम्बुसर्पिणी	(स्त्री०) अम्बुनि सर्पति, अम्बु + सृप्लृ (गतौ) णिनिः । ‘सुप्यजातौ णिनिस्ताच्छील्ये’ (३.२.७७) ।  स्त्रियां ङीप्, । ‘ऋन्नेभ्यो ङीप्’ (४.१.५) ।  जलूका । ‘पटालुका जलौकाम्बु सर्पिणी’ त्रिका० । 
अम्बुरुहिणी	(स्त्री०) अम्बुरुहाणि अत्र सन्ति । अम्बु + रुह (बीजजन्मनि प्रादुर्भावे च) + इनिः । ‘पुष्करादिभ्यो देशे’ (५.२.१३५) । १. कमललता २. कमलैः युक्तः देशः, सरः । ’नीयते स्म नतिमुज्झितहर्षं पङ्कजं मुखमिवाम्बुरुहिण्या’ - किरा० ९.१४ ।
अम्बुसेचनी	(स्त्री०) अम्बूनि सिच्यन्ते नोकातः अनया । नौकादेः जलसेचनपात्रम् ।
अम्भोजिनी	(स्त्री०) अम्भोजानि अत्र सन्ति । अम्भोज + इनिः । ‘पुष्करादिभ्यो देशे’ (५.२.१३५) । १. कमलैः युक्तः देशः, सरः । २. कमलानां समूहः ३. पद्मलता, ’अम्भोजिनीवननिवासविलासहेतुं हंसस्य हन्तुमपरामपि तां विधाता’ (नीतिश०) ।
अर्गलम्	(स्त्रीन) अर्ज्यते । अर्ज(अर्जने)+कलः,कुत्वम् । ‘वृषादिभ्यश्चित्’ उ०१.१०६। ‘न्यङ्क्वादीनां च’ ७.३.५३। १.दण्डः। २.तरङ्गः,ऊर्मिः। ३.कवाटद्वयबन्धनम्,कपाटरोधनकाष्ठम्,परिघः(आगली) । ‘ससम्भ्रमेन्द्रद्रुतपातितार्गला’ काव्यप्र०१.५.५। ४.द्वारपटलम् । ‘अर्गलं द्वारपटलम्’ वैज०। ‘पुरार्गलादीर्घभुजो बुभोज’ रघुः१८.४। ‘स्यादर्गलं तु दण्डोर्मिपरिघेषु’ हैमः। ‘अर्गला तु न ना द्वारकवाटद्वयबन्धने’नानार्था०सं०। ५.प्रतिबन्धः,अन्तरायः। ‘ईप्सितं तदवज्ञाद् विद्धि सार्गलमात्मनः’ रघुः१.७९। ६.पाठ्यस्तोत्रविशेषः। ‘अर्गलं कीलकं चैव पठित्वा कवचं पठेत्’ देवीमा०।
अलाबुः/अलाबूः	(स्त्रीपुं) न लम्बते । न+लबि(अवस्रंसने)+ऊः। ‘नञि लम्बेर्नलोपश्च’ उ०१.८७। १.तुम्बीलता(तुम्बा) । ‘तुम्ब्यलाबूरुभे समे’ अमरः। ‘अलाबुर्भिन्नविट्का तु रूक्षा गुव्यतिशीतला’ सुश्रुतः। ‘अलाबूं वर्तुलाकारां वार्ताकुं कुन्दसन्निभाम्’ स्मृतिः। (न)  २.तुम्बीफलम् । ‘वर्चोभेदीन्यलाबूनि रूक्षशीतगुरूणि च’ चरकः। ३.तुम्बीपात्रम् । 
अलाबुः/अलाबूः	(स्त्रीपुं) न लम्बते । न+लबि(अवस्रंसने)+ऊः। ‘नञि लम्बेर्नलोपश्च’ उ०१.८७। १.तुम्बीलता(तुम्बा) । ‘तुम्ब्यलाबूरुभे समे’ अमरः। ‘अलाबुर्भिन्नविट्का तु रूक्षा गुव्यतिशीतला’ सुश्रुतः। ‘अलाबूं वर्तुलाकारां वार्ताकुं कुन्दसन्निभाम्’ स्मृतिः। (न)  २.तुम्बीफलम् । ‘वर्चोभेदीन्यलाबूनि रूक्षशीतगुरूणि च’ चरकः। ३.तुम्बीपात्रम् । 
अर्थसंस्थानम्	*(न) अर्थानां धनानां संस्थानं स्थितिः यस्मात् । १.धनोपार्जनसाधनप्रतिग्रहादि । २.अर्थस्थितिः। 
अर्थसम्बन्धः	*(पुं) अर्थस्य धनस्य वाच्याद्यर्थस्य वा सम्बन्धः। १.धनसम्बन्धः। २.वाच्याद्यर्थसम्बन्धः। 
अरु	.(स्त्री) अपचार्चि(वि) जलधवले(न) अमर्णःमअ (पु) अआर्तगलः (पुंन) अर्ण११(अर्जने)अर्जस् अर्चस्यअन इवयस्य । अस्याः। यस्याः। सन्ति अत्र ।अर्क सिंह(अ)रहितः। अअमर्च्यःर्च(न) १६. (अरोचकिन्)अरोचकिन्र्च नास्ति वृक्षः।,सकोपा रार्चि० ‘’ उ०३.‘’ उ०४०।अरुसूर्यः न पूजा
अलम्बुद्धिः	.(स्त्री) अलं व्यर्था बाधितविषयत्वात् पर्याप्ता वा बुद्धिः। १.पर्याप्तबुद्धिः,समृद्धज्ञानम् । २.पर्याप्तम् इति बुद्धिः। ३.मिथ्याज्ञानम् । 
अलम्बुद्धिः	.(स्त्री) अलं व्यर्था बाधितविषयत्वात् पर्याप्ता वा बुद्धिः। १.पर्याप्तबुद्धिः,समृद्धज्ञानम् । २.पर्याप्तम् इति बुद्धिः। ३.मिथ्याज्ञानम् । 
अवर्णः	१. हृस्वदीर्घप्लुतादिभिः अष्टादशभिःभेदैःयुक्तः अवर्णः । "अ शत्यष्टादशानां संज्ञा" सि.कौ. । २. वर्ण्यते इति । न वर्णः । अपवादः, अपकीर्तिः । "सोढुं न तत्पूर्वमवर्णमीशे आलानिकं स्थाणुमिव द्विपेन्द्रः"  - रघुः १५.३७ । ३. निन्दा, अधिक्षेपः । ‘न चावदद्भर्तुरवर्णमार्या निराकरिष्णोः वृजिनादृतेऽपि’ - रघु. १४.५७ । ‘अवर्णाक्षेपनिवरिपरीवादापवारवत्’ - अमरः । 
अयनचलनः*	अयनांशस्य प्राक् पश्चात् वा स्थानान्तरचलनम् ।
अयनवलनः*	अयनांशस्य प्राक् पश्चात् वा स्थानान्तरचलनम् ।
अरण्यरुदितम्	अरण्ये रुदितं रोदनम् । अरण्यरोदनम् । अरण्ये कृतं रोदनं यः कोऽपि न शृणोति इति तत् व्यर्थम् । अतः व्यर्थे विषये अस्य प्रयोगः। ‘अरण्यरुदितं कृतं शवशरीरमुद्वर्तितम्’ कुव०१८.५२.१।  
अवच्छ(च्छा)दः	अव + च्छद् (अपवारणे) + कः । आवरणम् । "काञ्चनावच्छदान्(खराअन्)" (रामा०) ।
अवज्ञातः	अव + ज्ञा (अवबोधने) + क्तः । "निष्ठा" (३.२.१०२) । १. अपमानितः । "आससाद हरेः स्थानमवज्ञातत्रिविष्टपम्" - याद० १६.२१ २. उपेक्षितः । "अवमतावज्ञाते अवमानितं च" - अमरः
अवज्ञानम्	अव + ज्ञा (अवबोधने) + ल्युट् । "ल्युट् च" (३.३.११५) तिरस्कारः, अपमाननम् । "ईप्सितं तदवज्ञानाद्विद्धिसार्गलमात्मनः" । - रघु० १.७१ । 
अवन्तिः	अव + झिच् बाहुलकात् । (पुं.ष.व.) इदमत्र अवधेयम् - अवत्तिशब्दस्य जनपदवाचित्वात् इदन्तत्वाच्च ‘वृद्धेत्कोसलाजादाञ्ञ्यङ् (४.१.१७१) इति ञ्यङ् । ततः ‘आवन्त्यः’ इति रूपम् । बहुवचने तु ‘तद्राजस्य बहुषु तेनैवास्त्रियाम्’ (२.४.६२) इति सूत्रेण ञ्यङः लुक् । ततः ‘अवन्तयः इति रूपम् । १. मालवदेशः २. मालवदेशस्य राजानः । ३. मालवदेशस्य प्रजाः । (स्त्री) प्रागज्योतिषाः कामरूपा मालवाः स्युरवन्तयः - हेमचन्द्रः ४. मालवदेशस्य राजधानी उज्जयिनी । मोक्षदायिकासु पुरीषु अवन्तिः अन्यतमा । ४. नदीविशेषः
अवलम्बितः	अव + लबि (अवस्रंसने) + क्तः । ‘निष्ठा’ (३.३.१०२) १. आश्रितः । "अवलम्बितैलविलपाणिपल्लवः श्रयति स्म मेघमिव मेघवाहनः" - माघ. १३.१८ । २. लम्बितः, अव + लबि + कर्त. क्तः ‘गत्यर्थक….’ (३.४.७२) । ३. अधः अवक्षस्तः ४. (क्रि.वि) शीघ्रम्, जागरूकतया’ विलम्बेन विना ।
अवहारः	अव + हृञ् (हरणे) + णः | ‘श्याद्वयधास्रु’ (३.१.१४१) । १. चोरः २. ग्राहनामकः जलचरविशेषः "नक्रे चौरेऽवहारः स्यात्" त्रिका० । ३. नक्रः अव + हृ (हरणे + घञ् | ‘भावे’ (३.३.१८) । अवहारः निमन्त्रितब्राह्मणेभ्यः वित्तहरणम् ४. युद्ध विश्रान्तिः । "ततोऽवहारः सैन्यानां तव तेषाञ्च भारत (भा-भी०प० ५८.१२०) ५. विरामः ६. निवृत्तिः "क्रियतामवहारोऽस्मात् युद्धात् ब्राह्मणसंवृतात्" (भार-आदिपर्व) । "अवहारः पुमान् चौरे द्यूतयुद्धादि विश्रमे । निमन्त्रणोपनेतव्यद्रव्ये ग्राहारव्ययादसि" (मेदिनी) ७. धर्मान्तरग्रहणम् ८. प्रत्यर्पणम् ९. आह्वानम् १०. उपनेतव्यं द्रव्यम् । ११. सन्धिः । 
अवचूडः(लः) 	अवनता चूडा अग्रं यस्य । डस्य लः । १. ध्वजाधो बद्धं वस्त्रम् । ‘बिभ्राणया बहलयावकपङ्कपिङ्गपिच्छावचूडमनुमाधवधामजग्मुः’ - माघ० - ५.१३ २. ध्वजस्य अधः लभ्यमानाः चामरादयः ‘अवाप बाल्योचितनीलकण्ठपिच्छावचूडाकलनामिवोरः’ । - माघः - ३.५ 
अवलीला	अवरा लीला । १. अनायासः । “चकार भस्मसात्तञ्च सरथञ्चावलीलया” - ब्रह्मवै.।
असङ्घटितः	असंहताः विनश्यन्ति भारुण्डा इव पक्षिणः (पञ्चत. ५) । ४. साङ्ख्यमतसिद्धः पुरुषः । ५. व्यूहविशेषः ।
असत्ता	(स्त्री) असतो भावः । असत् + तल् । तस्य भावस्त्वतलौ (५.१.११९) । १. अविद्यमानत्वम् २. असाधुत्वम् ३. अव्यक्तत्वम् ।
अस्तः	असु (क्षेपणे) + अधिः क्तः । ‘क्तोऽधिकरणे च ध्रौव्यगतिप्रत्यवसानार्थेभ्यः’ (३.४.७६) । ३. मरणम् ‘अथ चास्तमिता त्वमात्मता (रघु. ८.५१) । अस्यन्ते रविकिरणाः अत्र । असु (क्षेपणे) + क्तः (अधि०) । ‘क्तोऽधिकरणे च ध्रौव्यगति०’ (३.४.७६) । १. अस्ताचलः । ‘यात्येकतोऽस्तशिखरं पतिरोषधीनाम्’ - शाकु० ४.१ । २. सूर्यादिग्रहणाम् अस्तमयः । ‘गतोऽस्तमर्कः’ । ३. (नपुं) समाप्तिः, नाशः । ‘अथ चास्तमितात्वमात्मना’ - रघुः ८.५१ । ४. (वि) क्षिप्तः । ५. समाप्तः । ६. प्रयुक्तः । ‘पश्यन्तोऽधोलोकम, स्तेषुजालाः’ - माघः १८.२४ । ७. लग्नात् सप्तमं स्थानम् । 
असृक्स्रावः	असृजः स्रावः २. रक्तस्रावः । 
अम्लिका	आम्लीका (स्त्री) तिन्त्रिणीवृक्षः ।
अम्भः	धृञ्(धारणे) *+वह(प्रापणे) +धृञ्(धारणपोषणयोः) अभि (शब्दे) + असुन् । ‘सर्वधातुभ्योऽसुन्’ (उण०४.१९०) । जलम् ।  ’अम्भोर्णस्तोयपानीयनीरक्षीराम्बुशंवरम्’ - (अमर०) । ’अम्भोभिरुल्लङ्घिततुङ्गरोधसः प्रतीपनाम्नीः कुरुते स्म निम्नगाः’ -(माघ०१२.५७) । २. देवता ३. असुरः ४. मनुष्यः ५. लग्नात् चतुर्थं स्थानम् ६. पितृलोकः ७. (द्वि.ब.) द्यावापृथिव्यौ ।
अशिष्टः 	न शिष्टः । १. असाधुः , असभ्यः । ‘अशिष्टव्यवहारे दापः प्रयोगे चतुर्थ्थर्थे तृतीया’ - वार्तिकम् । २. उपदिष्टभिन्नः । ३. वेदाक्षरेषु अश्रद्धावान् । ४. विधेः अननुसारी ।  
अहन्ते	नाहं ते विहरणपदं देशिकगिरः वेङ्कटनार्थायं सुभाषितम् २. (पुं) न हन्ता (अहन्तृ) हन्तृभिन्नः । 
अहन्ते	नाहं ते विहरणपदं देशिकगिरः वेङ्कटनार्थायं सुभाषितम् २. (पुं) न हन्ता (अहन्तृ) हन्तृभिन्नः । 
अवहित्था	व्यभिचारि भावभेदः "एवं वादिनिदेवर्षौ पार्श्वे पितुः अधोमुखी । लीलाकमलपत्राणि गणयामासपार्वती (कुमा. ६.८४) । "अवहित्थाकारगुप्तिः (अमरः) ।
अलम्	शब्दालङ्कारभेदःगीता ४.२५।(ऋक् १.७.५) ४. मलिनः ५. शिष्यः छात्रः ६. शिशिरः ७. १६.४)   लाक्षा । अस्मात् ।   इव । भेदः।  इत्वम्+टाप् । .स्त्री.(स्त्री)अलिः (वि)मरःअल (न) । लक्षणम् वृत्तर०।अमर्णःमअप्रअस्यस्ति (पु) अलिः हारा०।लः (पुंन) अर्धःअर्ण११(अर्जने)अर्जस् अर्चस्यअन  त्र ।अर्क सिंह(अ)रहितः। अअमर्च्यःर्च१६.  २. न्तव्यो देशः ३. श्मशानम् ।  ‘’ उ०३.‘’ उ०४०।तत्र इति
अस्त्रकण्टकः*	(पुं) अस्त्रं कण्टकः इव । बाणः। ‘बाणः स्यादस्त्रकण्टकः’ त्रिका०।
अस्त्रकारकः*	(पुं) अस्त्राणां कारकः। अस्त्रनिर्माता,आयुधकारः।
अस्त्रचिकित्सकः*	(पुं) अस्त्रेण चिकित्सति । अस्त्र+ कित्+ सन्(स्वार्थे)+ण्वुल् । शस्त्रवैद्यः।
अस्त्रजीवी	(वि) अस्त्रेण अस्त्रव्यापारेण जीवति । अस्त्र+जीव(प्राणधारणे)+णिनिः। ‘सुप्यजातौ णिनिः०’ ३.१.७८। *अस्त्रविक्रयणेन जीवनयापकः।
अस्त्रधारी	(वि) अस्त्रं धारयति ।अस्त्र+धृञ्(धारणे)+णिच्+णिनिः। ‘सुप्यजातौ णिनिः०’ ३.१.७८। आयुधधारकः,अस्त्रधरः।
अस्त्रमन्त्रः	(पुं) अस्त्राणां प्रयोगोपसंहारयोः मन्त्रः। अस्त्रप्रयोगोपसंहारावसरे उच्चार्यः मन्त्रः। ‘उदङ्मुखः सोऽस्त्रविदस्त्रमन्त्रं जग्राह’ रघुः५.५९।
अस्त्रमार्ज्जः	(पुं) अस्त्रं मार्ष्टि । अस्त्र+मृजूष्(शुद्धौ)+अण् । ‘कर्मण्यण्’ ३.१.१। १.अस्त्रमार्जकः। २.शाणकारः,तीक्ष्णताकारकः,असिधावकः।
अस्त्रमार्जकः	(वि) अस्त्रं मार्ष्टि । अस्त्र+मृजूष्(शुद्धौ)+ण्वुल् । ‘ण्वुल् तृचौ’ ३.१.१३३। १.अस्त्रमार्जनकर्ता । २.शाणकारः,अस्त्रतीक्ष्णताकारकः।
अस्त्रविद्	(वि) अस्त्र+विद(ज्ञाने)+क्विप् । ‘क्विप् च’ ३.१.७६। अस्त्रप्रयोगोपसंहाराभिज्ञः। ‘उदङ्मुखः सोऽस्त्रविदस्त्रमन्त्रम्’ रघुः५.५१।
अस्त्रविद्या	(स्त्री) १.अस्त्रप्रयोगोपसंहारोपपादिका विद्या । २.धनुर्वेदः,अस्त्रविद्याप्रतिपादकं शास्त्रम् ।
अस्त्रवेदः	(पुं) अस्त्रविद्याप्रतिपादकं शास्त्रम्  धनुर्वेदः। ‘अस्त्रवेदमधिगम्य तत्त्वतः कस्य चेह भुजवीर्यशालिनः’ किरा०१६.६१।
अस्त्रसायकः*	(पुं) १. नारचास्त्रम् । २. सर्वलोहमयः बाणः।
अस्त्रागारम्	(न) अस्त्राणाम् अगारम् । १.अस्त्ररक्षणगृहम् । २.आयुधशाला ।
अस्त्री	(वि) (अस्त्रिन्) । अस्त्रं धनुः अस्य अस्ति । अस्त्र+इनिः। ‘अत इनि०’ ५.२.११५। १.धनुर्धारी । ‘अस्त्री जनः पुनरनेन कुतः किल स्त्री’ उद्भटः।*२. आयुधधारी । ३.धनुर्ग्राही योद्धा । ४.न स्त्री । पुंनपुंसकम् । ‘अस्त्री पङ्कं पुमान् पाप्मा’ अमरः१.४.२३।
अस्थानम्	(न) अप्रशस्तं स्थानम् । १.अयुक्तं स्थानम् । ‘अस्थाने पततामतीव महतामेतादृशी स्याद्गतिः’ सा०द०*। २.असमीचीनं स्थानम्,अनुचितं पात्रम् । ‘अस्थानं परिभवस्य’ ।
अस्थाने 	(अ) कारणं विना । ‘अस्थाने कोप इत्यनुपपन्नं त्वयि’ मालती ४। २.अयोग्यकालस्थानविषयादिः। ‘अस्थाने महानर्थोत्सर्गः क्रियते’ मुद्रा ३।
अस्थायी	(वि) (अस्थायिन्) । स्थातुं शीलम् अस्य । स्थायी । न स्थायी । १.स्थितिरहितः,नश्वरः। २.अस्थिरः,चञ्चलः। (स्त्री) अस्थायिनी । अस्थायिन्+ङीप् । ‘ऋन्नेभ्यो ङीप्’ ४.१.५।  
अस्थावरः	(वि) न स्थावरः। १.स्थावरभिन्नः जङ्गमः। २.चरसम्पत्तिः धनकनकादिः।
अस्थि	(न) अस्यते । असु(क्षेपणे)+क्थिन् । ‘असिसञ्जिभ्यां क्थिन्’ उ०३.१५४। कीकसम्,मांसाभ्यन्तरस्थः धातुभेदः । ‘कीकसं कुल्यमस्थि च’ अमरः। ‘मेदो यत्स्वग्निना पक्वं वायुना चातिशोषितम् । तदस्थिसञ्ज्ञां लभते स सारः सर्वविग्रहे’ भावप्र०।
अस्थिकरः	(पुं) अस्थि करोति । अस्थि+डु कृञ्(करणे)+टः। ‘कृञो हेतुता०’ ३.२.२०। शरीरस्थमेदोधातुः। 
अस्थिजः	(पुं) अस्थ्नः जायते । अस्थि+जनी(प्रादुर्भावे)+डः। ‘पञ्चम्यामजातौ’ ३.१.९८। मज्जा ।
अस्थितिः	(स्त्री) न स्थितिः। १.अस्थिरता । २.मर्यादाभावः। (वि) न स्थितिः यस्य । ३.अस्थिरः। ४.मर्यादारहितः। 
अस्थितुण्डः	(पुं) अस्थि इव कठिनं तुण्डम् यस्य । १. पक्षी ।
अस्थिधन्वाः	(पुं) (अस्थिधन्वन्) अस्थि अस्थिमयं धनुर्यस्य । अस्थि + धनुष् + अनङ् ‘धनुषश्च’ (५.४.१३२) । १. शिवः ।
अस्थिपञ्जरः	(पुं) अस्थि पञ्जर इव । १. शरीरास्थिसमूहः । पिञ्जराकारः कङ्कालः ।
अस्थिप्रक्षेपः	(पुं) अस्थ्नां प्रक्षेपः । १. गङ्गजलादितीर्थे अस्थिविसर्जनम् । 
अस्थिभक्षः	(पुं) अस्थि भक्षयति । अस्थि + भक्ष (अदने) + अण् । ‘कर्मण्यण्’ (३.२.१) । १. शुनकः २. पक्षिविशेषः ।
अस्थिभङ्गः	(पुं) १. अस्थ्नो भङ्गः अस्थिभञ्जनम् । ‘अस्थिभङ्गो गवाञ्चैव लाङ्गूलस्य च भेदने’ (स्मृतिः) ।
अस्थिमान्	(वि) अस्थीनि सन्ति अस्य - मतुप् । १. अस्थियुक्तः प्राणी किञ्चिदेव तु विप्राय दद्यादस्थिमतां वधे । अनस्थ्नां चैव हिंसायां प्राणायामेन शुध्यति ॥ (मनुः ११.१४१) ।
अस्थिमाला	(स्त्री) १. अस्थिनिर्मिता माला २. अस्थिश्रेणी ।
अस्थिकृत्	(पुं) अस्थि + डुकृञ् (करणे) + क्विप् । ‘क्विप् च’ (३.२.७६) । मेदः । 
अस्थिमाली	(पुं) (अस्थिमालिन्) अस्थिमयी माला अस्य । अस्थिमाला + इनिः । ‘व्रीह्यादिभिश्च’ (५.२.११६) शिवः ।
अस्थिरः	(वि) न स्थिरः । १. चञ्चलप्रकृतिः ‘सङ्कसुकोऽस्थिरे’ अमर. । ‘लुब्धः क्रूरावंशोऽसत्यः प्रमादी भीरुरस्थिरः’ (हितो.) 
अस्थिशृङ्खला	(स्त्री) अस्थ्नां शृङ्खला इव योजनहेतुः । १. ग्रन्थिमान् वृक्षविशेषः ।
अस्थिशेषः	(वि) अस्थिमात्रं शेषः अस्य । १. अतिकृशः २. मांसादिशून्यः ।
अस्थिसंहारः	(पुं) अस्थीनि संहरति योजयति । अस्थि + सम् + हृ (हृञ्-हरणे) + अण् । १. ग्रन्थिमान् वृक्षविशेषः ।
अस्थिसञ्जयः	(पुं) ‘गङ्गादितीर्थे प्रक्षेपार्थं मृतस्य अस्थि सङ्ग्रहः’ ।
अस्थिसारः	(पुं) १. मज्जा २. रक्तमांसरहितं शरीरम् । 
अस्थिस्नेहः	(पुं) १. मज्जा ।
आ	(अ) वर्णमालायां द्वितीयः स्वरवर्णः। दीर्घोदात्तानुदात्तस्वरितानुनासिकाननुनासिकेति षोढ । 
आ	(अ) आप्नोति । आप्लृ(व्याप्तौ)+क्विप् | ‘अन्येभ्योपि दृश्यते’ ३.२.१७८,‘पृषोदरादित्वात्’ ६.३.१०९,पलोपः। १.स्मरणम्,स्मृतिः। ‘आ एवं किल तत् ।’ २.वाक्यार्थस्मरणम् । ‘आ एवं मन्यसे’ पूर्वं मैवं मंस्या इदनीम् एवं मन्यसे इत्यर्थः। ३.अनुकम्पा,दया । ‘आ देवदत्तो दरिद्रः।’ ४.समुच्चयः। ‘देवेभ्यश्च पितृभ्यश्च आ’ वै०प्र०। ‘आ’ इत्यस्य प्रगृह्यसंज्ञावयवकत्वात् सन्धिकार्यं न भवति । ‘आ प्रगृह्यं स्मृतौ वाक्येऽनुकम्पायां समुच्चये’ मेदिनी०। ‘आ प्रगृह्यः स्मृतौ वाक्योऽपि’ अमरः।
आः	(अ) आस्ते । आस(उपवेशने)+क्विप् । ‘अन्येभ्योपि दृश्यते’ ३.२.१७८। १.कोपः। ‘आः पापे दुर्विनीते महाश्वेते’ कादं०। २.आक्षेपः। ‘आः,दुरात्मन् वृथामङ्गलपाठक’ वेणीसं०। ३.सन्तापः। ४.पीडा,दुःखम् । ‘आः किमेतदिति क्रोधादाभष्य महिषासुरः’ देवीभा०। ‘विद्यमातरमाः प्रदर्श्य नृपशून् भिक्षामहे निस्त्रपाः’ उद्गटः। ‘आः सन्तापप्रकोपयोः’ हैमः। ‘आः स्मरणेऽप्यकारणे कोपसन्तापयोरपि’ मेदिनी०। ‘आस्तु स्यात् कोपपीडयोः’ अमरः। ५.आम् । ६.लक्ष्मीः।
आकम्पः	(पुं) आ+कपि(चलने)+घञ् । ‘भावे’ ३.३.१८। १.लघुकम्पनम् । २.लघुचलनम् । 
आकम्पः	(पुं) आ+कपि(चलने)+घञ् । ‘भावे’ ३.३.१८। १.लघुकम्पनम् । २.लघुचलनम् । 
आकम्पनम्	(न) आ+कपि(चलने)+ल्युट् । ‘ल्युट् च’ ३.३.११५। १.लघुकम्पनम् । २.किञ्चित् चलनम् । (पुं) आ+कपि+णिच्+ल्युः। ‘नन्दिग्रहि०’ ३.१.१३४। २.ईषच्चालकः,ईषत्कम्पकः। 
आकम्पितम्	(न) आ+कपि(चलने)+क्त । ‘नपुंसके भावे क्तः’ ३.३.११४। २.ईषच्चलनम्,ईषत्कम्पनम् । (वि) आ+कपि(चलने)+क्त । ‘निष्ठा’ ३.२.१०२। २.ईषत्कम्पितः,ईषच्चलितः। ‘पृक्तस्तुषारैर्विरिनिर्झराणामनोकहाकम्पितपुष्पितगश्ची’ रघुः२.१३।
आकरः	(पुं) आकुर्वन्ति अत्र । आ+डुकृञ्(करणे)+घः। ‘पुंसि संज्ञायां घः प्रायेण’ ३.३.११८। १.स्थानम् । ‘शैलेन्द्रो हिमवान् नाम धातूनामाकरो महान्’ रामा०। आकीर्यन्ते धातवोऽत्र । आ+कॄ(विक्षेपे)+अप् । ‘ऋदोरप्’ ३.३.५७। २.खनिः। ‘आकरो निकरे खनौ ।’ ‘खनिस्त्रियामाकर स्यात्’ अमरः। ३.धातुरत्नादेः उत्पत्तिस्थानम् । ‘आकरे पद्मरागाणां जन्म काचमणेः कुतः’ हितोप०। ४.समूहः। ‘बभूव वज्राकरभूषठायाः’ रघुः। 
आकरिकः	(पुं) आकरे नियुक्तः। आकर+ठक् । ‘तत्र नियुक्तः’ ४.४.९। स्वर्णाद्युत्पत्तिस्थानेषु राज्ञा नियुक्तः। ‘सर्वाकरेष्वधीकारः’ मनुः। 
आकरी	(पुं)(आकरिन्) आकर एव उत्पत्तिस्थानमस्य । आकर+इनिः। ‘अत इनिठनौ’ ५.२.११५। १.खनिजः। २.उत्कृष्टोत्पत्तिस्थानकः। ‘दधतमाकरिभिः करिभिः क्षतैः समवतारसमैरसमैस्तटैः’ किरा०५.७।
आकर्णनम्	(न) आ+कर्ण+णिच्+ल्युट् । ‘ल्युट् च’ ३.३.११५। श्रवणम् । ‘द्रुतं विधूयान्यदभूयतानया मुदा तदाकर्णनसज्जकर्णया’ नैष०१.३५।
आकर्णम्	(अ) कर्णमतिव्याप्य । १.कर्णपर्यन्तम् । ‘आकर्णमुल्लसितमम्बु विकासिकाशनीकाशमाप समतां सितचामरस्य’ माघः५.३५।
आकर्षः	(पुं) आकृष्यते आकर्षन्त्यस्मिन् वा । आ+कृष(विलेखने)+घञ् । ‘अकर्तरि च कारके संज्ञायाम्’ ३.३.१९। १.द्यूतम् । २.अक्षः,पशकः। ३.शारीफलकम्,अक्षपाठिका । ‘दूतेऽक्षे शारिफलकेऽप्याकर्षः’ अमरः। ४.आकषः। ५.धन्विनो धनुरभ्यासे वस्तु । ‘आकर्षस्तेऽवाक्फलः सुप्रणीतो’ महाभा०। आ+कृष(विलेखने)+घञ्(भावे)। ‘भावे’ ३.३.१८। ६.आकर्षणम् । आ+कृष(विलेखने)+घञ्(अधि)। ‘हलश्च’ ३.३.१२१। ७.आकृष्यतेऽत्र,निकषः,शाणः। आ+कृष(विलेखने)+घञ्(करणे)। ‘हलश्च’ ३.३.१२१। ८.खले धान्येभ्यः पृथक्कृतानि तृणादीनि आक्रष्टुम् उपयुज्यमानः अङ्कुशाकारकः साधनविशेषः। ९.अध्यस्कान्तशिला । १०.निकषोपलः। आ+कृष(विलेखने)+अच् । ‘नन्दिग्रहि०’ ३.१.३४। ११.आकर्षणकर्ता । ‘आकर्षो द्यूते । पाशके शारिकलके कोदण्डाभ्यासवस्तुनि । आकर्षणेऽपि पुंसि स्यात्’ मेदिनी०। आ+कृष(विलेखने)+कन् । ‘आकर्षादिभ्यः कन्’ ५.२.६४। १२.आकर्षणि कुशलः। 
आकर्षकः	(पुं) आकर्षति । आ+कृष(विलेखने)+ण्वुल् । ‘ण्वुल्तृचौ’ ३.१.१३३। १.अयस्कान्तः। २.धान्यविभागकरणाय उपयुज्यमानम् । अङ्कुशसदृशं दण्डरूपसाधनम् । (वि) ३.आकर्षणकर्ता ।
आकर्षणम् 	(न) आकृष्यते अनेन । आ+कृष(विलेखने)+ल्युट् । ‘करणाधिकरणयोश्च’ ३.३.११७। १.वशीकरणसाधनम् । आ+कृष(विलेखने)+ल्युट् । ‘ल्युट् च’ ३.३.११५। २.आकर्षक्रिया । ‘केशाकर्षणनिर्धूतगौरवा मागमिष्यसि’ मार्कण्डेय०। ३.तन्त्रोक्तकर्मविशेषद्वारा पोषाद्यानयनम् । ‘आकर्षणविधानानि कथयामि समासतः’ तन्त्रसारः।  
आकर्षणी	(स्त्री) आकृष्यते अनया । आ+कृष(विलेखने)+ल्युट्+ङीप् । ‘करणाधिकरणयोश्च’ ३.३.२२७,‘टिड्ठाणञ्०’ ४.१.१५। १.फलपुष्पाद्याकर्षणयष्टिकादण्डविशेषः। २.तन्त्रशास्त्रोक्तमुद्रिकाविशेषः।
आकर्षिकः	(पुं)(वि) आकर्षति । आ+कृष(विलेखने)+ठन् । ‘अत इनिठनौ’ ५.२.११५। सम्मोहकः। (स्त्री) आकर्षिकी ।
आकर्षी	(वि)(आकर्षिन्) आकर्षकसामर्थ्यम् अस्य । आ+कृष(विलेखने)+णिनिः। ‘नन्दिग्रहि०’ ३.१.१३४। १.आकर्षणकर्ता । (स्त्री) आकर्षिणी । 
आकलनम्	(न) आ+कल(शब्दसङ्ख्यानयोः)+ल्युट् । ‘ल्युट् च’ ३.३.११५। १.अपेक्षा,आशा । २.अनुसन्धानम् । ३.अवगमः। ४.गणना । ५.बन्धनम् । ‘सेव्योऽपि सानुनयमाकलनाय यन्त्रा’ माघः।  
आकलितम्	(वि) आ+कल(शब्दसंख्यानयोः)+क्तः। ‘निष्ठा’ ३.३.१०२। १.कृतं विरचितम् । २.निबद्धम् । ‘सुवर्णसूत्राकलिताधराम्बरां विडम्बयन्तं शितिवाससस्तनुं’ माघः ५.४२। 
आकल्पः	(पुं) आ+क्लृपू(सामर्थ्ये)+णिच्+घञ् । ‘भावे’ ३.३.१८। १.वेषः। २.भूषा,आभरणानि,अलञ्कारः। ‘आकल्पवेषौ नेपथ्यं प्रतिकर्म प्रसाधनम्’  अमरः। (अ) ३.कल्पप्रारम्भतः कल्पपर्यन्तम् ।
आकषः	(पुं) आ+कष(हिंसायां)+अच्/कन् । ‘नन्दिग्रहि०’ ३.१.१३४। ‘आकषादिभ्यो कन्’ ५.२.६४ इति रेफरहितो मुख्यः पाठः। १.निकषः। हेयादिपरीक्षार्थम् उपयुज्यमानः उपलविशेषः। ‘आकषः निकषोपलः’ सि०कौ०। २.पेषणशिला ।
आकस्मिकम्	(वि) अकस्मात् भवः। अक्स्मात्+ठक् । ‘विनयादिभ्यष्ठक्’ ५.४.३४। १.अनिरीक्षितम् । २.अकारणम् । ‘आकस्मिकप्रत्यवभासं च देवीं वायमनुष्टुभेन छन्दसा’ उत्तरराम०। (स्त्री) आकस्मिकी । ‘अतर्कितप्रत्युपकारलेशाम् आकस्मिकीमाद्रियतानुकम्पाम्’ याद०२०.८७।
आकाङ्क्षा	(स्त्री) १.अभिलाषा । आ+काक्षि(काङ्क्षायाम्)+अः। ‘गुरोश्च हलः’ ३.३.१०३। ‘इच्छाकाङ्क्ष्या स्पृहेहा तृड्वाञ्छा लिप्सा मनोरथः’ अमरः। २.अर्थवद्वाक्यार्थंसमर्थपदापेक्षा । ‘अभिधानापर्यवसातमाकाङ्क्षा’ शब्दचिं०। ‘पदस्य पदान्तरभावप्रयुक्तावयानतुभावकत्वम् आकाङ्क्ष्या’ तर्कसं०। ३.रमणीयवस्तुस्पृहा । ‘आकाङ्क्षा रमणीयत्वात् वस्तुनो या स्पृहा तु सा’ सा०द०।
आकांक्षितः	(वि) आ+काक्षि(कङ्क्षायां)+क्तः। ‘निष्ठा’ ३.२.१०२। अपेक्षितः।
आकाङ्क्षी	(वि)(आकाङ्क्षिन्) आ+काक्षि(काङ्क्षायाम्)+णिनिः। ‘नन्दिग्रहि०’ ३.१.१३४। १.आकांक्षावान्,इच्छुः। ‘अफलाकांक्षिभिर्यज्ञो विधिदृष्टो य इज्यते’ गीता१७.११। २.प्रश्नकर्ता,प्रष्टा । (स्त्री) आकाङ्क्षिणी । ‘तं भावार्थं प्रसवसमयाकाङ्क्षिणीनां प्रजानाम्’ रघुः१९.५७।
आकायः*	(पुं) आ+चि(चयने)+घञ् । ‘अकर्तरि च कारके संज्ञायम्’ ३.३.१९। १.चितायां स्थापितः अग्निः। २.चिता । ३.निवासः। 
आकारः	(पुं) आ+डुकृञ्(करणे)+घञ् । ‘भावे’ ३.३.१८। १.बाह्यरूपम् । ‘आकारसदृशप्रज्ञः प्रज्ञाया सदृशागमः’ रघुः१.१५। २.दृष्टिः। ३.मुखभावः,अभिप्रायानुरूपचेष्टा । ‘आकारस्त्विङ्ग इङ्गितम्’ अमरः। ‘आकाराविङ्गिताकृती’ अमरः। ४.मनोभावसूचकः मुखरागादयः। ५.संज्ञा,सूचना । ५.‘आ’ इति अक्षरम् । ‘तस्य संवृतमन्त्रस्य गूढाकारेङ्गितस्य च’ रघुः१.२५।
आकारगुप्तिः	(स्त्री) आकारस्य मुखभावस्य गुप्तिः। १.मनोभावगोपनम् । २.रत्यादिसूचको मुखरागादिराकारः अव्यक्तिः। ‘भयगौरवलज्जादेर्हर्षाद्याकारगुप्तिरवहित्था’ सा०द०। 
आकारणम्	(न) आह्वानम् । आ+डुकृञ्+णिच्+ल्युट् । ‘ल्युट् च’ ३.३.११५। ‘तैश्च मणिभद्राकारणाय कश्चित् प्रेषितः’ पञ्चतं०। ‘हूतिराकारणाह्वानम्’ अमरः।
आकारितः	(पुं) आ+डुकृञ्(करणे)+णिच्+क्तः। ‘निष्ठा’ ३.२.१०२। आहूतः,आमन्त्रितः।
आकार्गोपनम्	(न) आकारस्य गोपनम् । आकारगुप्तिरित्येव अर्थः।
आकार्णेतम्	(वि) आ+कर्ण(भेदने)+णिच्+क्तः। ‘निष्ठा’ ३.२.१०२। श्रुतम् । ‘अस्मिन् धनाधीश्वरराजधान्याम् आकर्णितं हैमवतीसखेन’ याद०१८.२४। 
आकालिकम्	(वि) अकाले भवः। अकाल+ठक् । ‘अन्तःपूर्वपदाट्ठञ्’ ४.३.६०। (,) १.अकाले समुत्पन्नः तत्कालभिन्नभवम् । समानकालौ आद्यन्तौ यस्य । समानकाल+इकट् । ‘आकालिकदाद्यन्तवचने’ ५.४.११४। २.अल्पकालिकम्,क्षणिकः। अकालिकस्तनयित्नुः। ‘विद्युत्स्तनितवर्षेषु महोल्कानां च सम्प्लवे । आकालिकमनध्यायमेतेषु मनुरब्रवीत्’ मनुः४.१०३। अकाल+ठन्(वा०)। ‘आकालिकडाद्यन्तवचने’ ५.१.११४,‘बह्व्योऽन्तोदेशाठ्ठञ्’ ४.३.६७। (स्त्री) अकालिका,आकालिकी । ३.विद्युत्प्रभृतयः। ‘तपस्विनः स्थानुवनौकसस्तामाकालिकीं वीक्ष्य मधुप्रवृत्तिम्’ कुमा०३.३४। 
आकाशः	(पुंन) आसमन्तात् काशन्ते सूर्यादयः अत्र । आ+काशृ(दीप्तौ)+घञ् । ‘हलश्च’ ३.३.१२१। १.गगनम् । ‘आकाशभवा सरस्वती’ *कु.४.३९। २.खम् पञ्चभूतेषु अन्यतमः। ‘खम्‌वायुर्जोतिरापः पृथिवी विश्वस्य धारिणी’ तै०आ०/तर्कसं०। ३.सूक्ष्मवायविकद्रव्यम् । वैशेषिकमते नवद्रव्येषु अन्यतमः। ‘पृथिव्यप्तेज....मनांसि नवैव’ तर्कसं०। ‘आकाशस्य तु विज्ञेयः शब्दो वैशेषिको गुणः’ भाषापरि०। ४.रन्ध्रम्,छिद्रम् । ५.शून्यम् ‘०’ । ६.ब्रह्म । ‘आकाशस्तल्लिंगात्’ ब्र०सू०। ७.प्रकाशः। ‘अशरीरोऽपि प्रकाशमानः।’  
आकाशकक्षा	(स्त्री) नभोमण्डलम् । ‘कोटिघ्नैर्नखनन्दषङ्कनखभूभूभृद्भुजङ्गेन्दुभिः ज्योतिश्शास्त्रविदो वदन्ति नभसः कक्षमिमां योजनैः’ सि०शिरो०।
आकाशकल्पः	(पुं) ईषदसमाप्तः आकाशः। आकाश+कल्पप् । ‘ईषदस माप्तौ०’ ५.३.६८। १.ब्रह्मा । ‘व्योमगतजताशून्यतया ततो वैलक्षण्यात् ब्रह्मणः आकाशकल्पत्वम्’ वाच०।
आकाशगः	(पुं) आकाशे गच्छति । गम्लृ(गतौ)+डः। (वा) ‘अन्यत्रापि दृश्यते’ ३.२.४८। १.पक्षी । २.आकाशसञ्चारी ।
आकाशगङ्गा	(स्त्री) आकाशपथवाहिनी गङ्गा । गङ्गानदी,स्वर्गगङ्गा । ‘उभौ यदि व्योम्नि पृथक् प्रवाहावाकाशगङ्गा पयसः पतेताम्’ माघः३.८।
आकाशजननी	(पुं) आकाशमार्गस्य जननी । १.प्रगण्डीमध्यस्थितजनानां बाह्यार्थदर्शनार्थानि क्षुद्रच्छिद्राणि । आग्नेयास्त्रगुलिकाः यद्द्वारा प्रक्षिप्यन्ते तादृशं भित्तिरन्ध्रम् । ‘प्रगण्डीः कारयेत् सम्यगाकाशजननीस्तथा । आपूरयेच्च परिखां ष्याणुनक्रझषाकुलाम्’ शा०भा०प०६९। 
आकाशदीपः	(पुं) आकाशे बृहत्स्तम्भाग्रे दीप्यमानो दीपः। १.कार्त्तिकमासे भगवदुद्देशेन नभसि बृहत्स्तम्भाग्रे दत्तः प्रदीपः। ‘तुलायां तिलतैलेन सायङ्काले समागते । आकाशदीपं यो दद्यात् मासमेकं हरिं प्रति’ पुष्करपु०।
आकाशभाषितम्	(न) आकाशे भाषितम् । १.अलक्ष्यशरीराणां देवानां वचः मानवैः श्रूयमाणम् । २.पात्रप्रवेशे असत्यपि तेषां वचांसि श्रुतमिव भावयतः प्रत्युत्तरप्रदानम् । ‘किं ब्रवीष्येवमित्यादि विना पात्रं ब्रवीति यत् । श्रुत्वेवानुक्तमप्येकस्तत् दाकाशभाषितम्’ सा०द०।
आकाशमण्डलम्	(न) आकाशो मण्डलमिव । १.खगोलम् नभोमण्डले आकाशस्य निरवयवत्वेन अनवच्छिन्नत्वेन च वेष्टनाकारमण्डलाभावेऽपि भूगोलवृत्तोपधिकृतं तदीयं मण्डलमिव भवति’ वाचस्प०। ‘आकाशमंडलमध्यमध्यास्ते’ कादं०।
आकाशमयः* 	(पुं) आकाश+मयट् । आकाशप्रायः आत्मा । ‘स वा अयमात्मा ब्रह्म विज्ञानमयो मनोमयो वाङ्मयः प्राणमयः चक्षुर्मयः श्रोत्रमय आकाशमयो वायुमयस्तेजोमयः अम्मयः पृथिवीमयः’ शत०ब्रा०। 
आकाशमांसी	(स्त्री) आकाशजाता मांसी । सूक्ष्मजटामांसी । केदारे उत्पत्तिः अस्याः। 
आकाशमूली	(स्त्री) आकाशे भूमिरहितस्थाने मूलमस्याः। कुम्भिकाख्यः जलमूलतृणविशेषः।
आकाशयानम्	(न) आकाशे यान्ति अनेन । या(प्रापणे)+ल्युट् । ‘करणाधिकरणयोश्च’ ३.३.११७। विमानम् । आकाशगमनसाधनव्योमयानम् ।
आकाशरक्षी*	(पुं)(आकाशरक्षिन्) आकाशे इव अत्युच्चप्राकारोपरि स्थितः सन् रक्षति । रक्ष+णिनिः। ‘सुप्यजातौ०’ ३.२.६७। दुर्गबहिः प्राचीरोपरिस्थितः रक्षकः। ‘सञ्चारो यत्र लोकानां दूरादेवावबुध्यते । प्रगण्डी सा च विज्ञेया बहिः प्राकारसंज्ञिता । प्राणिधिस्तत्र यत्नेन कर्तव्यो भूतिमिच्छता । स एवाकाशरक्षीति ह्युच्यते शास्त्रकोविदैः’ भा०शा०९६। 
आकाशवचनम्	(न) आकाशे वचनम् भाषितम् । आकाशभाषितम् । 
आकाशवर्त्म	(न)(आकाशवर्त्मन्) आकाशस्य वर्त्म मार्गः। १.आकाशमार्गः,विमानादिसञ्चारमार्गः। (वि) २.आकाशे सञ्चारी ।
आकाशवाणी	(स्त्री) आकाशे भवा वाणी । अशरीरवाणी,अदृश्यदेववाक् ।
आकाशसलिलम्*	(न) आकाशात् पतितं सलिलम् जलम् । वृष्ट्यादिसलिलम् । तच्च चतुर्विधम् -मेघादिधारानिस्सृतम्,चन्द्रकरतन्त्रागतं कारं,तुषारकृतं तौषारं,हिमखण्डेन निर्वृत्तं हैमम्’ इति सुश्रुतोक्तिः।
आकाशस्फटिकः	(पुं) आकाशे भवः स्फटिकः इव । वर्षोपलः,करकः।
आकाशवल्ली	(स्त्री) आकशस्य वल्लीव अत्युच्चशिखात्वात् । लताविशेषः। ‘आकाशवल्ली तु बुधैः कथितामरवल्लरी’ भावप्र०।
आकास्यः*	(पुं) आलं पर्याप्तम् आस्यं मुखं यस्य । कश्चन दोषः।
आकिञ्चन्यम्	(वि) अकिञ्चनस्य भावः। अकिञ्चन+ष्यञ् । ‘गुणवचन०’ ५.१.१२४। दारिद्र्यम्,दरिद्रता । 
आकीर्णम्	(वि) आकीर्यते । आ+कृ(विक्षेपे)+क्तः। ‘निष्ठा’ ३.२.१०२। व्याप्तम्,विक्षिप्तम् । ‘आकीर्णमृषिपत्नीनामुटजद्वाररोधिभिः’ रघुः१.५०।
आकुञ्चनम्	(न) आकुञ्च्यते । आ+कुञ्च्(कौटिल्याल्पीभावयोः)+ल्युट् । ‘ल्युट् च’ ३.१.११५। १.सङ्कोचनम्,ह्रस्वीभावः। २.न्यायमतोक्त पञ्चकर्मसु अन्यतमः। ‘उत्क्षेपणापक्षेपणाकुञ्चनप्रसारणगमनमिति कर्माणि’ *वै०सू०।
आकुञ्चितम्	(वि) आ+कुञ्च्(कौटिल्याल्पीभावयोः)+क्तः। ‘निष्ठा’ ३.२.१०२। १.सङ्कोचितम् । २.वक्रीकृतम् । ‘नतांसुमाकुञ्चितसव्यपादम्’ कुमा०३.७०। 
आकुटिलम्	(वि) आ ईषत् कुटिलः। ईषद्वक्रीभूतः। ‘तं तावदाकुटिलपक्ष्मविलग्नमद्य’ शाकु०७.२५।
आकुलम्	(वि) आ+कुल(संस्त्याने बन्धुषु च)+कः। ‘इगुपधज्ञा०’ ३.१.१३५। १.व्यस्तम् । ‘विलम्बमानाकुलकेशपाशया कयाचिदाविष्कृतवाहुमूलया’ किरा०७.१८। २.चिन्ताक्रान्तम्,व्याकुलम् । ‘अभिचैद्यं प्रतिष्ठासुरासीत्कार्यद्वयाकुलः’ माघः२.१। ३.क्लेशपूरितम् । ४.पूर्णम् । ‘प्रचलदूर्मिमालाकुलम् समुद्रम्’ नीतिश०भर्तृ०। ४.कार्यतत्परः,कार्यमग्नः। ‘विभवगुरुभिः कृत्यैस्तस्य प्रतिक्षणमाकुला’ शाकु०४.२८। (क्रि.वि) ५.दिग्भ्रान्तः। ‘किमेतदित्याकुलमीक्षितं जनैः’ माघः१.२। ‘व्यस्ते त्वप्रगुणाकुलौ’ अमरः। 
आकुलितः	(वि) आ+कुल(संस्थाने बन्धुषु च)+णिच्+क्तः। ‘निष्ठा’ ३.२.१०२। १.व्यस्तीकृतम् । २.व्याकुलीभूतम् । ‘मार्गाचलव्यतिकराकुलितेव सिन्धुः’ कुमा०५.८५। ३.पूरितम् । ४.प्राप्तस्थानपरिवर्तनः। ‘मनोज्ञ एव प्रमदामुखानामम्भोविहाराकुलितोऽपि वेषः’ रघुः१६.६७। ५.दिग्भ्रामितम् ।
आकुलीकृतः	(वि) अनाकुलः आकुलः कृतः। आ+कुल+च्विः+डुकृञ्(करणे)+क्तः। ‘अभूततद्भावे इति वक्तव्यम्’ वा०५.४.५०,‘निष्ठा’ ३.२.१०२। १.पूरितम्,योजितम् । २.दिग्भ्रामितम् । ३.व्याकुलीकृतम् । 
आकूणितः	(वि) आ+कूण्(संकोचे)+क्तः। ‘निष्ठा’ ३.२.१०२। १.ईषत् संङ्कुचितः ईषत् वक्रीकृतः वा । ‘मदनशरशल्यवदनाकूणितत्रिभागेन’ काद०१६६,८१।
आकूतम्	(न) आ+कू(शब्दे)+क्तः। ‘नपुंसके भावे क्तः’ ३.३.१२४। १.अभिप्रायः,आशयः। ‘इतीरिताकूतमनीलवाजिनम्’ किरा०१४.२६। ‘छन्दोभिप्राय आकूतं मतभावाशया अपि’ अभि०चि०। २.भावना,मनस्स्थितिः। ‘चूडमण्डलबन्धनं तरलयत्याकूतजो वेपथुः’ उ०रामच०५.३६। 
आकूतिः	(स्त्री) आ+कू(शब्दे)+क्तिन् । ‘स्त्रियां क्तिन्’ ३.३.९४। १.अभिप्रायः,आशयः। ‘आकूतिः सत्या मनसो मे अस्तु’ ऋग्०१०.१२४.४। २.स्वायम्भुवमनोः शतरूपायां पत्न्याम् उत्पन्ना कन्या । ‘आकूतिं रुचये प्रादात् कर्दमाय च मध्यमाम्’ भाग०३।
आकृतिः	(स्त्री) आक्रियते जातिः अनया । आ+डुकृञ्(करणे)+क्तिन् । ‘स्त्रियां क्तिन्’ ३.३.९४। १.जातिः। ‘आकृतिग्रहणा जातिः’ महाभाष्यम् । २.जात्यभिव्यञ्जकः,अवयवसंस्थानभेदः। ‘आकृतिर्जातिलिङ्गाख्या’ गौ०सू०। ३.रूपम्,मूर्तिः। ‘किमिव हि मधुराणां मण्डनं नाकृतीनाम्’ शाकु०१.१७। ४.आकाशः। ‘इङ्गितं हृद्गतोभावो बहिराकार आकृतिः’ सज्जनोक्तिः। ५.आकृतियुक्तः देहः,शरीरम् । ‘आकाराविङ्गिताकृती’ अमरः। ६.लक्षणम् । ७.सुन्दरदृश्यम् । ‘न ह्याकृतिः सुसदृशं विजहाति वृत्तम्’ मृच्छ०९.१६। 
आकृतिगणः	(पुं) आकृतौ आकारप्रसिद्धो गणः। व्याकरणशास्त्रे पाणिन्युक्ततत्तकर्मनिमित्तः शब्दसमूहः। ‘स्वरादिराकृतिगणः’ ‘कण्ड्वादिराकृतिगणः’ इत्यादि गणपाठेभूरिप्रयोगः।
आकृष्टः	(वि) आ+कृष(विलेखने)+क्तः। ‘निष्ठा’ ३.१.१०२। १.कृताकर्षणः। ‘नाकृष्टं न च टङ्कितं न मितं नोत्थापितं स्थानतः’ महा०भा०। ‘ततो लोभाकृष्टेन केनचित् पान्थेनालोचितम्’ हितो०।
आकृष्टिः	(स्त्री) आ+कृष(विलेखने)+क्तिन् । ‘स्त्रियां क्तिन्’ ३.३.९४। आकर्षणम् । ‘आकृष्टिशक्तिश्च मही तया यत्’ सिद्धान्तशिरोमणिः। 
आकेकरा	(स्त्री) ‘आके’ इत्येतत् अन्तिकार्यकम् अव्ययम् इति निरुक्तम् । आके अन्तिके कीर्यते । आ+कृ(विक्षेपे)+घञ्(कर्मणि)। ‘अकर्तरि च कारके०’ ३.३.१९। दृष्टिविशेषः,अर्धोन्मीलितदृष्टिः। ‘आकुञ्चितपुटापाङ्गसङ्गतार्धनिमेषिणी । मुहुर्व्यावृत्ततारा च दृष्टिराकेकरा स्मृता ।’ ‘आकेकराणामनघस्तदानीमेकक्षणं लक्ष्यमभूद्बहूनाम्’ याद०१३.९। ‘निद्राच्छेदाभिताम्रा चिरमवतु हरेर्दृष्टिराकेकरा वः’ मुद्रा०३.२१।
आकोकेरः*	(पुं) ज्योतिषोक्तः,मकरराशिः।
आक्रन्दः	(पुं) आ+क्रदि(आह्वाने रोदने च)+घञ् । ‘भावे’ ३.३.१८। १.आह्वानम् । २.शब्दः,ध्वनिः,दृढध्वनिः। ‘आक्रन्दे चाप्यर्पेहीति न दण्डं मनुरब्रवीत्’ मनुः८.२९२। ३.सशब्दं रोदनम् । ‘तासाम् आक्रन्दशब्देन सहसोद्भ्रान्तलोचनः’ रामा०। आक्रदि+घञ्(आधारे)। ‘कृत्यल्युटो बहुलम्’ ३.३.११३। ४.दारुणं युद्धम् । आक्रदि+ ‘अकर्तरि च०’ ३.३.१९। ५.मित्रम्,सुहृत् । आ+क्रदि+णिच्+अच् । ‘नन्दिग्रहि०’ ३.१.१३४। ७.भ्राता,सहोदरः। घञ्(कर्मणि)। ८.जयाय गच्छन्तं राजानम् अनुगच्छन् शत्रुराजः ‘पार्ष्णिग्राहः।’ तम् अनुगच्छन् नृपभेदः। ‘पार्ष्णिग्राहं च सम्प्रेक्ष्य तथाक्रन्दं च मण्डले’ मनुः। ‘आक्रन्दः क्रन्दते ह्वाने मित्रदारुणयुद्धयोः। भ्रातर्यपि च पुंसि स्यात्’ मेदिनी०। ‘सारावे रुदिते त्रातर्याक्रन्दो दारुणे रणे’ अमरः। 
आक्रन्दनम्	(न) आ+क्रदि(आह्वाने रोदने च)+ल्युट् । ‘ल्युट् च’ ३.३.११५। १.आह्वानम्,आमन्त्रणम् । २.सशब्दं रोदनम् । (वि) आ+क्रदि+ल्युः। ‘नन्दिग्रहि०’ ३.१.१३४। ३.आह्वानम् । ३.रोदनम् । 
आक्रन्दिकः	(वि) आक्रन्द+ठञ् । ‘आक्रन्दाद्वञ् च’ ४.४.३८। १.रोदनस्थानं प्रति धावनम् । (स्त्री) आक्रन्दिकी । 
आक्रन्दी	(वि) आ+क्रदि(आह्वाने रोदने च)+णिनिः। ‘नन्दिग्रहि०’ ३.१.१३४। १.रोदनपूर्वकं यः आह्वयति सः। ‘परस्पराक्रन्दिनि चक्रवाकयोः पुरो वियुक्ते मिथुने कृपावती’ कुमा०५.२६।
आक्रमः	(पुं) आ+क्रमु(पादविक्षेपे)+घञ् । ‘भावे’ ३.३.१८। १.आक्रमणम् । २.परितः आवृत्य शौर्येण स्वायत्तीकरणम् । ३.व्याप्तिः,विस्तारः। ५.अधिक्रमः। (न) आ+क्रमु(पादविक्षेपे)+ल्युट्(भावे)। ‘ल्युट् च’ ३.३.११५। ६.शत्रुपराभवकरणम्,निग्रहः,आक्रमणम् । ‘हरिराक्रमणेन संनतिं किल बिभ्रीत भियेत्यसम्भवः’ माघः१६.३४।
आक्रान्तः	(वि) आ+क्रमु(पादविक्षेपे)+क्तः। ‘निष्ठा’ ३.०२.१०२। १.आक्रम्य वशीकृतः,गृहीतः। २.अभिव्याप्य निगृहीतः। ३.तिरस्कृतः,पीडितः। ‘ननाम मध्योऽतिगुरुत्व भाजा नितान्तमाक्रान्त इवाङ्गनानाम्’ माघः३.१५। ५.अतिक्रान्तः। ६.व्याप्तः। ‘तस्येदमाक्रान्तविमानमार्गम्’ रघुः१३.३७। ७.प्राप्तः। ‘तामङ्कमारोप्य कृशाङ्गयष्टिं वर्णान्तराक्रान्तपयोधराग्राम्’ रघुः२४.२७।
आक्रान्तिः	(स्त्री) आ+क्रमु(पादविक्षेपे)+क्तिन् । ‘स्त्रियां क्तिन्’ ३.३.९४। १.आक्रमणम् । ‘आक्रान्तिसम्भावितपादपीठम्’ कुमा०३.११। २.पूरिता । ‘नालङ्कुर्वन्ति रथ्यः पृथुचुजघनभराक्रान्तिमन्दैः प्रयातैः’ मुद्रा०३.१०। ३.पराक्रमः,बलम्,शौर्यम् । ‘आक्रान्तितो न वशमेति महान् परस्य’ माघः५.४१।
आक्रीडः	(पुं) आक्रीडत् । आ+क्रीडृ(विहारे)+घञ् । ‘हलश्च’ ३.३.१२१। १.क्रीडास्थानम्,उद्यानम्,केलीकाननम् । ‘आक्रीडपर्वतास्तेन कल्पितास्तेषु वेश्मसु’ कुमा०२.४३। (वि) आ+क्रीड+अच् । ‘नन्दिग्रहि०’ ३.१.१३४। क्रीडास्वभावमस्य । २.क्रीडनशीलः। ‘पुमान् आक्रीड उद्यानं राज्ञः साधारणं वनम्’ अमरः।
आक्रीडत्	(वि)(आक्रीडत्) आ+क्रीडृ(विहारे)+ल्युट्(भावे)। ‘ल्युट् च’ ३.३.११५। क्रीडा,क्रीडनक्रिया । 
आक्रीडी	(वि)(आक्रीडिन्) आ+क्रीडृ(विहारे)+घिनुण् । ‘सम्पृचानुरुध०’ ३.२.१४२। क्रीडनशीलः,क्रीडास्वभाववान् (स्त्री) अक्रीडिन्+ङीप् । ‘ऋन्नेभ्यो ङीप्’ ४.१.५। आक्रीडिनी । 
आक्रुष्टः	(वि) आक्रोशयुक्तः। आ+क्रुश(आह्वाने रोदने च)+क्तः। ‘नपुंसके भावे क्तः’ ३.३.११४। १.पारुष्यवचनम्,निन्दावचनम् । आ+क्रुश+क्तः(कर्मणि)। ‘निष्ठा’ ३.२.१०२। २.क्रुद्धः। ३.आहूतः। ४.दूषितः। ‘भेरीभिराक्रुष्टमहागुहामुखः’ माघः१२.२७।
आक्रोशः	(पुं) आ+क्रुश(आह्वाने रोदने च)+घञ् । ‘भावे’ ३.३.१८। १.विरुद्धचिन्तनम् । २.शापः। ३.निन्दा । ४.अपवादः। ‘कलाक्रोशकरं लोके धिक् ते चरित्रमीदृशम्’ रामा०। ५.परस्त्रीनिमित्तं पुंसः,परपुरुषनिमित्तं स्त्रियः च आक्षारणा । ‘तत्र त्वाक्षारणा यः स्यादाक्रोशो मैथुनं प्रति’ अमरः। आ+क्रुश+ण्वुल् । ‘ण्वुल्तृचौ’ ३.१.१३३। ६.आक्रोशकारकः।
आक्रोशनम्	(न) आ+क्रुश+ल्युट् । ‘ल्युट् च’ ३.३.११५। १.भर्त्सनम् । २.शापः,निन्दनम् । ‘आक्रोशनमभीषङ्गः’ अमरः। 
आक्रोष्टा	(वि)(आक्रोष्टृ) आ+क्रुश(आह्वाने रोदने च)+तृच् । ‘ण्वुलतृचौ’ ३.१.१३३। १.यः आक्रोशनं करोति सः। ‘आक्रोष्टारं निर्दहति सुकृतं चास्य विन्दति’ भा०आ०प०८६। 
आक्लेदः	(पुं) आ+क्लिद(आर्द्रीभावे)+घञ् । ‘भावे’ ३.३.१८। आक्लेदनम्,आर्द्रीकरणम् ।
आक्षद्यूतिकम्	(वि) अक्षद्यूतेन निर्वृत्तं वैरादिकम् । अक्षहात+ठक् । ‘निर्वृत्तेऽक्षतादिभ्यः’ ४.४.१९। अक्षद्यूतकारणतः उत्पन्नं वैरम् ।  
आक्षपाटिकः	(पुं) अक्षपटे नियुक्तः। अक्षपट+ठक् । ‘तत्र नियुक्तः’ ४.४.६९। १.द्यूताध्यक्षः। २.द्यूतन्यायाधीशः।
आक्षारः	(पुं) आक्षारयति । आ+क्षर(संञ्चलने)+णिच्+घञ् । ‘भावे’ ३.३.१८। व्यभिचारस्य दोषारोपः,अगम्यगमनारोपो वा ।
आक्षारणम्	(न) आ+क्षर(संञ्चलने)+णिच्+ल्युट् । ‘ल्युट् च’ ३.३.११५। व्यभिचारदोषरोपणम् । ‘नीचमाक्षारणं यः स आक्रोशो मैयुनं प्रति’ शब्दार्णवः। ‘क्षरणाक्षारणाक्षारणाक्रोशाः साभशापाभिमैथुनाः’ दुर्गः। (स्त्री) आक्षारण+युच् । ण्यन्तात् युच् ‘ण्यासश्रन्थो युच्’ ३.३.१०८। आक्षारणा । ‘तत्र त्वाक्षारणा यः स्यात् आक्रोशो मैथुनं प्रति’ अमरः।
आक्षारितः	(वि) आक्षारो व्यभिचारः प्रत्याक्रोशो वा जातः। आ+क्षर(सञ्चलने)+णिच्+क्तः। ‘निष्ठा’ ३.२.१०२। १.व्यभिचारदोषारोपयुक्तः। ‘आक्षारितः क्षारितोऽभिशत्ते’ अमरः।
आक्षपादम्	(वि) अक्षपादस्य इदम् । अक्षपाद+अण् । ‘तस्येदम्’ ४.३.१२०। १.अक्षपादस्य गौतमस्य वा शिष्यः न्यायशास्त्रस्य अनुयायी ।  २.तत्प्रतिपादित न्यायमतम् । तेन प्रोक्तम् वा अण् । अक्षपाद+अण् ।  ‘गोत्रादङ्कवत्’ ४.३.८० इति वा अण् । 
आक्षिकः	(वि) अक्षेण दीव्यति । अक्ष+ठक् । ‘तेन दीव्यति०’ ४.४.२। १.द्यूतक्रीडापटुः। अक्षेण जयति । २.अक्षक्रीडायां जयति ।
आक्षेपः	(पुं) आ+क्षिप्(प्रेरणे)+घञ् । ‘भावे’ ३.३.१८। १.भर्त्सनम् । २.क्षेपणम् । ३.आकृष्टिः,आकर्षणम् । ‘वदनमपहरन्तीं तत्कृताक्षेपमीशः’ कुमा०७.२५। ४.तिरस्कारः। ‘विरुद्धमाक्षेप वचस्तितिक्षितम्’ किरा०५४.२५। ५.अपवादः। ६.निक्षेपः,निधिः। ७.स्थापनम्,अङ्कनम्,निवेशनम् । ‘गोरोचनाक्षेपनितान्तगौरे’ कुमा०७.१७। ८.अनुमानम् । ‘गोमानय’ इत्यत्र गोत्वकर्मकानयनम् । ९.अर्थापत्तिप्रमाणेन कल्पनम् । १०.अर्थालङ्कारभेदः। ‘आक्षेपस्स्वयमुक्तस्य प्रतिषेधो विचारणात्’ चन्द्रा०।
आक्षेपकः	(पुं) आक्षेपणं यः करोति । आ+क्षिप्+प्रेरणे+ण्वुल् । ‘ण्वुल्‌तृचौ’ ३.१.१३३। १.व्याधः। २.वातरोगः। ३.अर्थसिद्ध्युपपादकहेतुः। ‘पीनो देवदत्तः दिवा न भुङ्क्ते’ इत्यस्य रात्रौ भुङ्क्ते इति हेतुतावच्छिन्नत्त्वम् । (वि) ४.निन्दकः। ५.क्षेपकः। ६.आकर्षकः। ‘आक्षेपकोऽनिलव्याधे निन्दाकरेऽपि च’ मदिनी०।    
आक्षेपणम्	(न) ‘आक्षेप’ पदस्य एव अर्थः। आ+क्षिप(प्रेरणे)+ल्युट् । ‘ल्युट् च’ ३.३.११५। 
आक्षेपी	(वि)(आक्षेपिन्) ‘आक्षेपक’ पदस्य एव अर्थः। आ+क्षिप(प्रेरणे)+णिनिः। ‘सुप्यजातौ०’ ३.२.७८।
आक्षोटः	(पुं) वृक्षविशेषः। अक्षोटवृक्षः एव । 
आक्षोदनम्	(न) आ+क्षुद्+ल्युट् । ‘ल्युट् च’ ३.३.११५। मृगया । 
आगः	(न)(आगस्) इण्(गतौ)+असुन् । ‘इण् आगोपराधे च’ उ०४.२१३,आगोदशश्च | १.अपराधः,दोषः। ‘सहित्ये शतमागांसि सूनोस्ते इति यत्त्वया’ माघः२.१०८। ‘यत्ते चतुर्विधमकारि रणे तदागः क्षन्तव्य’ चं०भा०। २.पापम् । ‘आगोऽपराधे पापेऽपि’ मेदिनी०। ‘आगोऽपराधो मन्तुश्च’ अमरः। 
आगतः*	(पुं)(वि) आ+गम्लृ(गतौ)+क्तः। ‘नपुंसके भावे क्तः’ । १.आयातः,प्राप्तः,उपस्थितः। ‘आगतं तु भयं वीक्ष्य प्रतिकुर्यात् यथोचितम्’ हितो०। २.सम्भूतः। ‘आगतानगणितप्रतियातान्’ माघः१०.२०। ‘आगतेयमसमीक्ष्यकारिता’ याद०१७.१११। ३.सम्पादितः,अर्जितः। ‘गत्यर्थाकर्मक०’ ३.४.७२।
आगन्तुः*	(पुं) आगच्छति । आ+गम्लृ(गतौ)+तुन् । उ०१.६९। १.अतिथिः,आवेशिकः। ‘मेने यथा तत्र जनः समेतो वैदर्भमागन्तुमजं गृहेशम्’ रघुः५.६२। २.अपरिचितः,हठादागतः। ‘अगन्तुना सह मैत्री न कर्तव्या’ हितो०। ३.आकस्मिकरोगादयः। ‘आगतवपि शरीरशूलव्यतिरेके।’
आगन्तुकः	(पुं)(वि) आगन्तु+कन् । ‘संज्ञायां कन्’ ५.३.७५। ‘स्युरविशिक आगन्तु रतिथिर्ना गृहागते’ अमरः२.३४। २.अपरिचितः,अज्ञातकुलशीलः नवागतः पुरुषः। ‘त्वया च मूलभृत्यानपास्यायमागन्तुकः पुरस्कृतः’ हितो०। ३.अनाहूतोऽपि समुपस्थितः,आकस्मिक क्षतादिरोगः। ‘शलश्वलाशुगमने धातुस्तस्य शल्यमितिरुपं तत् द्विविधम् । शारीरमागन्तुकं च’ सुश्रुतः।
आगन्तुजः	(पुं)(वि) आगन्तोः अकस्मादुपस्थितात् जायते । आगन्तु+जनी(प्रादुर्भावे)+डः। ‘पञ्चम्यामजातौ’ ३.२.१८। १.आगन्तोः हठादुपस्थित रोगः। ‘आगन्तुजेभिषग्‌रो गे शस्त्रेणोत्कृत्य यत्नतः’ सुश्रुतः।
आगमवेत्ता ऋकारान्तः	(पुं)(आगमवेतृ) आगमं वेत्ति इति । विह(ज्ञाने)+तृच् । ‘ण्वुल्तृचौ’ ३.२.१३३। वेदज्ञः,शास्त्रज्ञः। (स्त्री) वेत्ति+ङीप् । ‘ऋन्नेभ्यो ङीप्’ ४.१.१५। 
आगमः	(पुं) आ+गम्लृ(गतौ)+अप् । ‘ग्रहबृहनिश्चिगमश्च’ ३.३६८। १.आगमनम्,प्रत्यागमनम्,आयातम् । ‘अव्यक्ताद् व्यक्तपः सर्वाः प्रभवन्त्यहरागमे रात्र्याग्मे प्रलीयन्ते’ भग०८.१८। २.शास्त्रम्,अधिग्रहणम्,प्रप्तिः। एषोऽस्य मुद्राया आगमः मुद्रा । ३.जन्म,मूलम्,उत्पत्तिः। ‘आगमापायिनोऽनित्यास्तांस्ति तिक्षस्व भारत’ भाग०२.१४.४। ४.शास्त्रम् । ‘आगमादिव तमोपहा दितः सम्भवन्ति मतयो भवच्छिदः’ किरा०५.२२। ५.शास्त्रज्ञानम्,शास्त्रपरिचयः,शास्त्रपरिश्रमः। ‘आकार सदृशप्रज्ञः प्रज्ञया सदृशागमः आगमैः सदृशारम्भः’ रघुः १.१५। ६.न्यायोचितं सम्पादनम् । ‘आगमोभ्यधिको भोगद्विनापूर्वक्रमा गतात्’ याज्ञ०२.२७। ७.दार्शनिकैः अङ्गीकृतं शब्दप्रमाणम् । ८.वेदः। ‘बहुधाप्यागमैर्भिन्नाः पन्थानस्सिद्धि हेतवः’ रघुः१०.२६। ९.व्याकरणशास्त्रे वर्णविशेषेण सह विधीयमानम् वर्णान्तरम् । गम्+इ+ष्यति । ‘ग्रमेरिट् परस्मै पदेषु’ ७.२.९८। गमिष्यति । १०.मन्त्रार्थबोधकं तन्त्रशास्त्रम्,मन्त्रं च विग्रहप्रतिष्ठापनादिविषयाः विस्तरशः प्रतिपाद्यन्ते तत् आगमशास्त्रम् । शैवशाक्तवैष्णवपाञ्चरात्राद्यागमाः प्रसिद्धाः। 
आगमनम्	(न) आ+गम्लृ(गतौ)+ल्युट् । ‘ल्युट् च’ ३.३.२२५। १.आगमः आगतम्,प्रप्तिः। ‘रामस्त्वासन्न देशत्वात् भरतागमनम् पुनः’ रघुः। ‘एतत्ते सर्व माख्यातम् वैरस्यागमनम् महत् ।’ 
आगमम्	(न) आ+गम्लृ(गतौ)+अच् । ‘अर्शादिभ्यो अच्’ ५.२.१२७। १.तन्त्रशास्त्रम् । ‘आगतं पञ्च वक्त्रात्तु गतञ्च गिरिजानने । मतं च वासुदेवस्य तस्मादागममुच्चते’ तन्त्रशा०। ‘बहुधाप्यागमैर्भिन्नाः पंथानः सिद्धिहेतवः’ रघुः१०.२६।
आगमवृद्धः	(पुं) ज्ञानवृद्धः। आगमेन शास्त्रज्ञानेनवृद्धः।
आगमवेदी	(पुं)(आगमवेदिन्) आगमं वेत्ति इति । आगम+विद्(ज्ञाने)+णिनिः। ‘सुप्यजातौ णिनिस्ताच्छील्ये’ ३.२.७८। १.वेदज्ञः। (स्त्री) आगमवेदिनी । ‘ऋन्नेभ्यो ङीप्’ ४.१.५। २.शङ्कराचार्यपरमगुरुः गौडपादाचार्यः।
आगरः	(पुं) आगीर्यते उद्गमितुमारभ्यते चन्द्रमाः अत्र । आ+गृ(निगरणे)+अप् । ‘ऋदोरप्’ ३.३.५७। अमावास्या ।
आगवीनः	(पुं) आ+गो+खः। ‘आगवीनः’ ५.२.१४। गोः प्रत्यर्पणपर्यन्तं यः कर्म करोति सः गोपालकः।
आगस्कृत्	(पुं) आगः अपराधं करोति यः। आगस्+डुकृञ्(करणे)+क्विप् । ‘क्विप् च’ ३.२.७६। २.अपराधी । ‘पापकृत् अभ्यर्णमागस्कृतमस्पृशद्भिः’ रघुः२.३२। 
आगस्ती	(स्त्री) अगस्त्य+अण्+ङीप् । ‘वृद्धात् प्राचाम्’ ४.२.१२०। ‘टिड्ढाणञ्०’ ४.१.१५। १.दक्षिणा दिक् । २.अगस्त्यसम्बन्धिनी दिक् ।
आगस्त्यः	(पुं) १.दक्षिणदिग्भागः। ‘कौबेर दिग्भागमयास्य मार्गमागस्त्यमुष्णांशुरिवावतीर्णः’ माघः३.१। २.अगस्त्यस्यापत्यम् पुमान् । अगस्त्य+यञ् । ‘गर्गादिभ्यो यञ्’ ४.१.१०७। ३.अगस्त्यस्य गोत्रापत्यम् । अगस्त्य+अण् । ‘कण्वादिभ्यो गोत्रे’ ४.२.१११। (स्त्री) आगस्त्य+ङीप् । ‘टिद्ढानञ्०’ ४.१.१५। आगस्ती । (वि) अगस्त्यस्य इदम् । ४.अगस्त्यसम्बद्धम् ।    
आगाधः	(पुं) अगाध एव आगाधः। अगाध+अण्(स्वार्थे)। २.अत्यगाधः। २.अतिगभीरः।
आगामिकः	(वि) आ+गम्लृ(गतौ)+ठञ् । ‘कालाट्ठञ्’ । 
आगामी*	(वि)(आगामिन्) आगमः अस्य अस्ति । आ+गम्लृ(गतौ)+इनिः। ‘भविष्यति गम्यादयः’ ३.३.३। १.भविष्यत्कालिकः। ‘यद्वागामिक्रियामुख्यकालस्याप्यन्तरालवत्’ का०स्मृ०। २.आगमशास्त्रज्ञानी । ३.प्रत्ययागमविधिः।  
आगामुकः	(पुंवि) आगमनं शीलं अस्य । आ+गम्लृ(गतौ)+उकञ् । ‘कर्मण उकञ्’ ५.१.१०३। आगमनशीलः,आगमिष्यमाणः इति वा । ‘सुग्रीवञ्चार्जितं मित्रं सर्वञ्चागमुकान् द्रुतम्’ भट्टिः।
आगारम्	(न) अगान् ऋच्छति । अगान् वृक्षान् स्तम्भभूतान् ऋच्छति । आ+ऋ(गतौ)+अण् । ‘कर्मण्यण्’ ३.२.१। गृहम्,भवनम्,मन्दिरम् । आ अग्यते इति आगारम् । आ+अग(कुटिलायां गतौ)+घञ् । ‘कर्मणि घञ्’ ३.३.१९। ‘विद्यादगारमागारम्’ द्विरुपकोशः। ‘भवनागारमन्दिरम्’ अमरः २.४। ‘आकीर्णं भिक्षकैर्वान्यैरागारमुपसंव्रजेत्’ मनुः।
आगारगोधिका	(स्त्री) आगारे गुध्यति । आगार+गुध्(परिवेष्टने)+ण्वुल् । ‘ण्वुलतृचौ’ ३.१.१३३। गृहगोधिका ।
आगुरणम् 	(न) आ+गुरि(उद्यमने)+ल्युट् । ‘ल्युट् च’ ३.३.११५। प्रयत्नम् । 
आगूः	(स्त्री) आगमनम् । आ+गम्लृ(गतौ)+डूः। ‘भ्रमेश्च डूः’ उ०२.६७। प्रतिज्ञा,प्रतिज्ञानम् । ‘वधूः’ इव रूपम् । ‘संविदागूः प्रतिज्ञानं नियमाश्रवसंश्रयाः’ अमरः१.५।
आगूः	(स्त्री)(आगुर्) आगमनम् । आ+गुरी(उद्यमने)+क्विप् । ‘भ्रमेश्च डूः’ उ०२.६७। प्रतिज्ञा,प्रतिज्ञानम् । ‘संविदागूः प्रतिज्ञानं नियमाश्रवसंश्रयाः’ अमरः१.५।
आग्नापौष्णम्	(वि) अग्निश्च पूषा च देवते अस्य ।आग्निपूषन्+अण् । ‘सास्य देवता’ ४.२.२४। अग्निपूषासम्बद्धं हविः इत्यादयः। 
आग्निकः	(पुंवि) अग्नेः इदम् । अग्नि+ठक् । ‘क्रतूक्यादि सूत्रान्तात् ठक्’ ४.२.६०। १.अग्निसम्बन्धी । ‘हुत्वा सप्ताग्नीकान्याकूतिमिति’ कात्या०२५.२।
आग्निष्टोमिकी	(स्त्री) अग्निष्टोमस्य यागविशिष्टस्य दक्षिणा । अग्निष्टोम+ठञ्+ङीप् । ‘तस्य च दक्षिणा यज्ञाख्येभ्यः’५.१.९४,‘टिड्ढाणञ्०’ ४.१.१५। 
आग्नीध्रः	(न) अग्निम् इन्धयति अग्नीत् । तस्य स्थानमाग्नीघ्रम् । तस्य स्थानम् अग्नीध्रम् । अग्नीत्+रण् । ‘शरणे भं च’ वा०४.३.१२०। १.‘अग्नीध्र’ इति ऋत्विजः स्थानम् । अग्नीध्रस्य इदम् । अग्नीध्र+अण् । ‘तस्येदम्’ ४.३.१२०। २.अग्नीध्रस्य कर्म । (पुं) तात्स्थ्यात् सोऽपि आग्नीघ्रः। अग्नीन् इन्धे इति वा । अग्नि+ञि इन्धी(दीप्तौ)+क्विप् । ‘क्विप् च’ । ३.ऋत्विक्,यागेसहायकः,साग्निकः द्विजः। ‘प्रस्थितं सौम्यं मधु पिब आग्नीघ्रात्’ ऋ०२.३६.१। ‘आग्नीघ्राद्या धनैर्वार्या’ अमरः२.१७।  
आग्नेयः	(पुंवि) अग्नेः अपत्यम् । ‘अग्नेर्ढक्’ ४.२.३३। १.सुवर्णम्,अगस्त्यमहर्षिः,षण्मुखः। ‘इतश्चानिञः’ ४.१.१२२। अग्नेः इदम् । २.कृत्तिकानक्षत्रम्,दक्षिणापथ देशः,रक्तम्,अस्त्रविशेषः। अग्निः देवता अस्य । ‘साऽस्थ देवता’ ४.२.२४। ३.घृतम्,पुरोडाशः। अग्निनाप्रोक्तम् । ४.अग्निपुराणम् । अग्नये हितम् ।  ५.अग्निवर्धकद्रव्यम्,स्नानप्रकारः। ६.अग्नेः भक्तः। ७.अग्नेः आगतम् । ८.अग्नौ भवः। ९.अग्निना दृष्टम् । ‘दृष्टं साम’ वा०४.२.८। प्रथमे तृतीये च विहाय अन्यत्र सर्वत्र ढक् प्रत्ययः। ‘पुरोडाशः आग्नेयः पुरोडाशो भवति’ शतंब्रा०अग्निपुराणम् आग्नेयं वेदसहितम् । १०.स्नानम् । ‘आग्नेयं भस्मना स्नानम्’ पराशरः।
आग्नेयी	(स्त्री) अग्नेः पत्नी । आग्नेय+ङीप् । १.स्वाहादेवी । २.दक्षिणपूर्वा दिक् । ३.प्रतिपत्तिथिः अग्निदेवताकतिथिः।
आग्रभोजनिकः	(पुं) अग्रभोजनम् अर्हति । अग्रभोजनम्+ठञ् । ‘तदर्हति’ ५.२.६३। १.अग्रभोजनार्हः। अग्रभोजनं नियतं दीयते अस्मै । अग्रभोजन+ठक् । ‘तदस्मै दीयते नियुक्तम्’ ४.४.६६। २.अग्रभोजनार्हः ब्राह्मणः।
आग्रहः	(पुं) आ+ग्रह(उपादाने)+अप् । ‘ग्रहवृट्टनिश्चिगमश्च’ ३.३.५८। १.आसक्तिः,आवेशः,दृढसङ्कल्पः आक्रमणम् । २.अनुग्रहः। ३.ग्रहणम् । ‘चलेऽपि काकस्य पदार्पणाग्रहः’ नैष०१२.२१। ‘आग्रहोनुग्रहसक्त्योराक्रमे ग्रहणेऽपि च’ मेदिनी०।
आग्रहायणः	(पुं) अग्रे हायनमस्ति अस्याः आग्रहायणी,सा पौर्णमासी अस्ति अत्र मासे वा । अग्रहायण+अण् । ‘सास्मिन्पौर्णमासीति संज्ञायाम्’ ४.२.२१। मार्गशीर्षमासः।
आग्रहायणिकः	(पुं) आग्राहायण्यायुक्ता पौर्णमासी अस्मिन् । आग्रहायणी+ठक् । ‘आग्रहायण्यखथ्यात् ठक्’ ४.२.२२। मार्गशीर्षमासः। ‘मार्गशीर्षे सहा मार्ग आग्रहायणिकश्चचसघ्’ अमरः१.१४।
आग्रहायणी	(स्त्री) अग्रे हायनम् अस्याः। अग्रहायण+अण् । ‘प्राज्ञादिभ्यश्च’ ५.४.३८। अग्रहायण+ङीप् । ‘टिड्ढाणञ्०’ ४.१.२५। मार्गशीर्षपौर्णमी । ‘मार्गशीर्षं मृगशिरस्तस्मिन्नेवाग्रहायणी’ अमरः१.२३।
आग्रहारिकः	(पुं) अग्रहारः नियतं दीयते अस्मै । अग्रहार+ठञ् । ‘तदस्मै दीयते नियतम्’ ४.४.६४। प्राप्ताग्राहारो ब्राह्मणः।
आग्रायणः	(पुं) अग्रस्य नवधान्यादेः अयनम् देवान् प्रति । प्रापणं येन कर्मणा । पृषो०,ह्रस्वदीर्घव्यत्ययः। ‘आग्रयणं व्रीहिश्यामाकयवानाम्’ अश्वलीयश्रौतसूत्रम् । नूतनधान्येन क्रियमाणो यज्ञविशेषः।
आघट्टकः	(पुं) आघट्टयति रोगान् । आ+घट्ट(चलने)+ण्वुल् । ‘ण्वुल्तृचौ’ ३.१.१३३। रक्तापामार्गः,सस्यविशेषः।
आघट्टनम्	(न) आ+घट्ट(चलने)+ल्युट् । ‘ल्युट् च’ ३.३.११५। घर्षणम्,मर्दनम् । (स्त्री) आ+घट्ट(चलने)+णिच्+युच् । ‘हेतुमति च’ ३.१.२६,‘न्यासश्रन्थो युच्’ ३.३.१०७/‘घट्टिवन्दिविदिभ्यश्चेति वाच्यम्’ वा०३.३.१०७। आघट्टना । ‘रणद्भिराघट्टनया नभस्वतः पृथग्विभिन्नश्रुतिमण्डलैः स्वरैः’ माघः१.१०।
आघर्षः	(पुं) आ+घृषु(सङ्घर्षे)+घञ् । ‘भावे’ ३.३.१८। १.मर्दनम्,घर्षणम् । ‘भावे ल्युटि ‘ल्युट् च’ ३.३.११५। आघर्षणम् । ‘गण्डस्थलाघर्षगलन्मदोदक०’ माघः१२.६४। 
आघाटः	(पुं) आङ्+घट्+घञ् । ‘भावे’ ३.३.१८। १.सीमा । २.अपामार्गः। ३.आघातकः। ‘यत्राघाटाः कर्कर्य्यः संवदन्ति’ श्रुतिः। ४.झल्लकः। ५.आघट्टनम् ।
आघातः	(पुं) आ+हन्(हिंसागत्योः)+घञ् । ‘भावे’ ३.३.१८। १.हननम्,प्रहारः ताडनम् । ‘तीव्राघातप्रतिहत तरुस्कन्धलग्नैकदन्तः’ मेघः। ‘अभ्यस्यन्ति तटाघातं निर्जितैरावता गजाः।’ २.वध्यस्थानम् । आ+हन+घञ् । ‘हलश्च’ ३.३.१२१। ३.व्रणम् ।
आघातनम्	(न) आ+हन(हिंसागत्योः)+ल्युट् । ‘करणाधिकरणयोश्च’ ३.३.११७। १.वधास्थानम् । आ+हन्+णिच्+ल्युट् । ‘करणाधिकरणयोश्च’ ३.३.११७। २.हननम् हत्या,वधः।
आघारः	(पुं) आ+घृ(सेचने)+णिच्+घञ् । ‘अकर्तरि च कारके संज्ञायाम्’ ३.३.१९। १.घृतम् । २.घृतसेचनम् । आहितवह्नेः वायव्यकोणादारभ्य आग्नेयीः यावत्,नैर्तीमारभ्य ऐशानीं यावच्  च अविच्छिन्नधारया घृतसेचनम् ।
आघूर्णनम्	(न) आ+घूर्ण(भ्रमणे)+ल्युट् । ‘ल्युट् च’ (३.३.१५। परिभ्रमणम्,परिचलनम् ।
आघूर्णितम्	(न) आ+घूर्ण(क्षमणे)+क्तः। ‘निष्ठा’ ३.२.१०२। चलितम् भ्रान्तम् ।
आघोषः	(पुं) आ+घुषित्(विशब्दने)+घञ् । ‘भावे’ ३.३.१८। उच्चैः भाषितम्,उच्चैर्वचः। 
आघोषणम्	(न) आ+घुषिर्(विशब्दने)+ल्युट् । ‘ल्युट् च’ ३.३.११५। सर्वत्र प्रचारणाय उच्चैः शब्दकरणम् । (स्त्री) आघोषणा । आ+घुषिर्(विशब्दने)+णिच्+युच् । ‘ण्यासश्रन्थो युच्’ ३.३.१०८। 
आघ्राणम्	(न) आ+घ्रा(गन्धोपादाने)+ल्युट् । ‘ल्युट् च’ ३.३.११५। १.गन्धग्रहणम् २.तृप्तिः। ‘तृप्तिः सौहित्यमाघ्राणम्’ अभि०चि०। (वि) आ+घ्रा+क्तः। ‘निष्ठा’ ३.२.१०२। नत्वम् ‘नुदविदोन्द०’ ८.२.५६। ३.आघ्रातम् घ्राणविषयीकृतम् ।
आघ्रातः	(वि) आ+घ्रा(गन्धोपादाने)+क्तः। ‘निष्ठा’ ३.२.१०२। घ्राणेन्द्रियेण विषयीकृतः,घ्राणेन्द्रियेण आस्वादितः।  ‘आघ्रातवर्त्मानमरण्यभागेष्वारण्यकैराश्रितधेनु भावैः’ याद०४.८१।
आघ्रायकः	(पुं) आ+घ्रा(गन्धोपादग्ने)+ण्वुल् । ‘ण्वुल्तृचौ’ ३.१.१३३। गन्धास्वादनकर्ता । (स्त्री) आघ्रायिका ।
आघ्रेयः	(वि) आ+घ्रा(गन्धोपादाने)+यत् । ‘अचो यत्’ ३.१.९७। गन्धोपादानयोग्यः,ध्राणेन्द्रियेण विषयीकर्तुं योग्यः इत्यर्थः। ‘आघ्रेयः सर्वदेवानाम्’ धूपदानमन्त्रः।
आङ्	(अ) १.ईषत् । २.अभिव्याप्तिः। ‘आसमुद्रक्षितीशानाम्’ रघुः १.५। ३.अभिविधि । ‘सोऽहमाजन्मशुद्धानाम्’ रघुः१.५। ४.सीमा । ५.धातुयोगजम् आगच्छति,आहरति । ‘आङीषदर्थोऽभिव्याप्तौ सीमार्थे धातुयोगजे’ अमरः। 
आङ्कुशिकः	(वि) अङ्कुशः प्रहरणं साधनम् अस्य । अङ्कुश+ठक् । ‘प्रहरणम्’ ४.४.५७।
आङ्गः	(पुं) १.अङ्गानां राजा । २.अङ्गराजपुत्रः। (नपुं) ३.कोमलशरीरम् । अङ्ग+अण्(स्वार्थे)। ‘प्रजादिभ्यश्च’ ५.४.३८। ४.व्याकरणशास्त्रे अङ्गाधिकारे विहितं कार्यम् । ‘वर्णादाङ्गं बलीयः’ परिभाषा । ५.अङ्गस्य इदम् । अङ्ग+अण् । ‘तस्येदम्’ ४.३.१२०। (वि) अङ्गेषु भवः। अङ्ग+अण् । ‘तत्र भवः’ ४.३.५३। ६.अङ्गदेशजातम् ।
आङ्गकः	(पुं) १.अङ्गेषु जनपदेषु भवः। अङ्ग+वुञ् । ‘अवृद्धाध्य०’ ४.२.१२५। २.अङ्गराजस्य अङ्गदेशस्य वा सेवकः/भक्तः। अङ्ग+वुञ् । ‘जनपदिनां जनपदवत्०’ ४.३.१००।
आङ्गविद्यः	(पुं) १.शिक्षा-कल्पः-व्याकरणम् इत्यादिवेदाङ्गवेत्ता । २.अङ्गाविद्या+अण् । ‘तदधीते तद्वेद’ ४.२.५९। ३.अङ्गविद्यावेत्ता । ४.अङ्गविद्याव्याख्यानग्रन्थः।  अङ्गविद्या+अण् । ‘तस्य व्याख्याने०’ ४.३.६६।
आङ्गविद्या	(स्त्री) १.शिक्षा-व्याकरणाद्यङ्गविद्या । २.सामुद्रिकशास्त्रम् ।
आङ्गारम्	(न) अङ्गाराणां समूहः,अङ्गारराशि । अङ्ग+ठक्/अण् । ‘निर्वृत्तेक्षद्यूतादिभ्यः’ ४.४.१९/ ‘भिक्षादिभ्योऽण्’ ४.२.३८। 
आङ्गिकः	(पुं) १.अङ्गनिष्पन्नभावव्यञ्जक भ्रूक्षेपादिः। अङ्ग+ठक् । ‘निर्रुत्तेक्षद्यूतादिभ्यः’ ४.४.१९। ‘भवेदभिनयोऽवस्थानुकारः स चतुर्विधः । आङ्गिको वाचिकश्चैवमाहार्यः सात्त्विकस्तथा’ सा०द०६.१। २.शारीरिकः,कायिकः।  
आङ्गिरसः	(पुं) अङ्गिरसः अपत्यम् पुमान् । अङ्गिरस्+अण् । ‘तस्यापत्यम्’ ४.१.९२। १.बृहस्पतिः,उतथ्य,संवर्तः। ‘त्रयस्त्वङ्गिरसः पुत्राः लोके वेदे च विश्रुताः। बृहस्पतिरुतथ्यश्च संवर्तश्च धृतव्रताः’ भा०आदि०६७.५। ‘अध्यापयामास पितॄन् शिशुराङ्गिरसः कविः। पुत्रका इति हो वाच ज्ञानेन परिगृह्य तान्’ मनुः२.१५१। २.अथर्ववेदस्य एकं सूक्तम् । अङ्गिरस दृष्टम् । अङ्गिरस+अण् । ‘दृष्टं साम’ ४.२.७। ३.जीवात्मा । 
आचक्षाणः	(पुं) ब्रुवाणः। आ+चक्षिङ्(व्याक्तायां वाचि)+शानच् । ‘लटः शतृशानचौ’ ३.२.१२४। कथां ब्रुवाणः।
आचक्षुः	(वि)(आचक्षुस्) आ+चक्षिङ्(व्याक्तायां वाचि)+उसिः। ‘चक्षेः शिच्चः’ उ०२.१२१। वेत्ता,पूर्वकथाभिज्ञः।
आचतुरः	(अ) १.चतुः पर्यन्तम् । आङ्+चतुर+टच् । ‘अव्ययीभावे शरत् प्रभृतिभ्यः’ ५.४.१०७। २.चतुस्सन्तति पर्यन्तम् ।
आचमः	(पुं) आचमनं मन्त्रपूर्वकं जलपानम् । आङ्+चमु(अदने)+घञ् वा ह्रस्वः। ‘दध्ना सह पलैकन्तु शुद्धं वारि तथाचमे’ तन्त्रसा०।
आचमनकम्	(न) १.आचमनवारि वा आचम्यते अनेन । आ+चमु(अदने)+ल्युट्+कन् । ‘करणाधिकरणयोश्च’ ३.३.११७। ‘न सामिवचने’ ५.४.५। २.निष्ठीवन पात्रम्,प्रोण्ठः,पतद्ग्रहः।
आचमनम्	 आ+चमु(अदने)+ल्युट् । ‘ल्युट् च’ ३.३.११५। १.जलपानम् । २.वैदिककर्मारम्भे शुद्ध्यर्थं क्रियमाणं जलपानम् । ‘आयतं पर्वणां कृत्वा गोकर्णाकृतिमतकरम् । संहताङ्गुलिना तोयं गृहीत्वा पाणिना द्विजः। मुक्ताङ्गुष्ठकनिष्ठाभ्यां शेषेणाचमनं चरेत् । माषमज्जनमात्रास्तु सङ्गृह्य त्रिः पिवेदपः। ३.आचमनजलम् । आचम्यते अनेन । आ+चमु+ल्युट् । ‘करणाधिकरणयोश्च’ ३.३.११७। 
आचमनीयम्	(न) आचमन+छः। ‘तस्मै हितम्’ ५.१.५। आचमनाय हितं जलम् ।
आचयः	(पुं) आ+चिञ्(चयने)+अच् । ‘एरच्’ ३.३.५६। १.दूरस्थस्य पुष्पादेः चयनम् । २.सङ्ग्रहः,एकत्रीकरणम् ।
आचरणीयम्	(न) आ+चर(गतौ)+अनीयर् । ‘तव्यत्तव्यानीयरः’ ३.२.१६। आचरितुं योग्यम्,अनुष्ठेयम् । ‘यद्यपि शुद्धं लोकविरुद्धं नाचरणीयं नाचरणीयिति’ स्मृतिः।
आचरितम्	(न) आ+चर(गतौ)+क्तः। ‘नपुंसके भावे क्तः’ ३.३.११४। १.व्यवहृतम्,कृतम् आचरणम् । ‘जलंवामकरे कृत्वा या सन्ध्याचरिता द्विजैः’ काशीखण्डः। २.ऋणिकात् ऋणग्रहणोपाय भेदः। ऋणीकस्य दारपुत्रपशून् हृत्वा कृत्वा द्वारोपवेशनम् । यत्रार्थी दाप्यतेऽर्थं स्व तदाचरितमुच्यते । ‘धर्मेण व्यवहारेण छलेनचरितेन च । प्रयुक्तं साधयेदर्थम् पञ्चमेन बलेन च’ मनुः८.४९। (वि) ३.आ+चर(गतौ)+क्तः। ‘निष्ठा’ ३.२.१०२। कृतम्,अनुष्ठितं व्यवहृतम् । वर्तनम् ।
आचरितव्यम्	(विन) आ+चर(गतौ)+तव्यः। ‘तव्यत्तव्यानीयरः’ ३.१.९६। अवश्य कर्तव्यताकम्,अवश्यानुष्ठेयम् ।
आचरणम्	(न) आ+चर(गतौ)+ल्युट् । ‘ल्युट् च’ ३.३.११५। १.कृतिः,आचारः,व्यवहारः। ‘अधीतिबोधाचरणप्रचारणैः’ नैषध०। २.अनुष्ठानम् । ३.प्रथापरिपाटी । ४.संस्था,सम्पदायः। आ चरत्यनेन इति । आ+चर+ल्युट् । ‘करणाधिकरणयोश्च’ ३.३.११७। ५.रथः।
आचर्यः	(वि) आ+चर(गतौ)+यत् । ‘गदमदचरयमश्चानुपसर्गे’ ३.१.१००। आचरणयोग्यो देशः,अनुष्ठानयोग्यो देशः।
आचान्तः	(वि) आ+चमु(अदने)+क्तः। ‘गत्यर्थाकर्मक….’ ३.४.७२। येन आचमनं कृतं सः, कृताचमनः। 
आचामः	(पुं) आ+चमु(आदाने)+घञ् । ‘भावे’ ३.३.१८। १.आचमनम् । २.ओदनमण्डः। आ+चमु(अदने)+घञ् । ‘अकर्तरि च०’ ३.३.१९। ३.भक्ष्यम् ।
आचारः	(पुं) आ+चर(गतौ)+घञ् । ‘भावे’ ३.३.१८। १.आचरणम्,अनुष्ठानम्,व्यवहारः। ‘आचारमागन्तुकदम्पतीनाम्’ याद०। २.सम्प्रदायः,पद्धतिः,रूढिः। ‘आचारलाजैरिव पौरकन्याः’ रघुः२.१०।
आचार्यः	(पुं) आङ्+चर(गतौ)+ण्यत् । ‘ऋहलोर्ण्यत्’ ३.१.१२४। १.वेदाध्यापकः,वैदिकमन्त्रव्याख्याकर्ता । ‘मन्त्रव्याख्याकृदाचार्यः’ अमरः। ‘उपनीयं तु यः शिष्यं वेदमध्यापयोद्विजः। साङ्गृं च सरहस्यञ्च तमाचार्यं प्रचक्षते’ मनुः२.१४०। २.‘आचिनोति हि शास्त्रार्थान् आचारे स्थापयत्यपि । स्वयमाचरते यस्मात्तस्मादाचार्य उच्यते ॥’ ३.यज्ञे कर्मोपदेशकर्ता । (वि) पूज्यः।
आचार्यकम्	(न) आचार्यस्य कर्म,भावो वा । आचार्य+वुञ् । ‘योपधाद्गुरुपोत्तमात् वुञ्’ ५.१.१३२। आचार्यत्वम्,आचार्यस्य कार्यम्,शिक्षणनैपुण्यम् । ‘तद्भूरिसात्विक विकारमपास्तधैर्यमाचार्यकं विजयि मान्मथमाविरासीत्’  मालती०१.२९। 
आचार्या	(स्त्री) आ+चर(गतौ)+ण्यत्+टाप् । ‘ऋहलोर्ण्यत्’ ३.१.१२४,‘अजाद्यतस्ष्टाप्’ ४.१.४। मन्त्रव्याख्यात्री । वेदशास्त्राध्यापिका ।
आचार्यानी	(स्त्री) आचार्यस्य पत्नी । आचार्य+आनुक्+ङीष् । ‘इन्द्रवरुण…मानुक्’ ४.१.४९। ‘आचार्यादणत्वं च’ वा०४.१.४९ इति णत्वं न । १.आचार्यभार्या । ‘शत्रुमूलमनुत्काय न पुनर्दष्टुमुत्सहे । त्र्यम्बकं देवमाचार्यमाचार्यानीं च पार्वतीम्’ महावीरचरितम् ३.६।
आचिख्यासा	(स्त्री) आख्यातुमिच्छा । आ+ख्या(प्रकथने)+सन्+अः। ‘धातोः कर्मणः०’ ३.१.७,‘गुरोश्च हलः’ ३.३.१०३। 
आचिख्यासुः	(पुंवि) आख्यातुम् इच्छुः। आ+ख्या(प्रकथने)+सन्+उः। ‘धातोः कर्मण०’३.१.७,‘भुवश्च’३.२.१३८। 
आचितः	(पुं) आ+चिञ्(चयने)+क्तः। ‘निष्ठा’ ३.२.१०२। ‘आचितो दशभाराः स्युः’ अमरः। ‘आचितः शकटोन्मेये पलानामयुतद्वये’ मेदिनी०। (वि) १.सङ्गृहीतः। २.आकीर्णः। ३.ग्रथितः। ४.गुम्फितः। ‘कचाचितौ विश्वगिवागजौ गजौ’ किरा०। ‘अर्धाचिन्ता सत्वरमुत्थितायाः पदे पदे दुर्निमिते गलन्ती’ रघुः। 
आचितिकः	(वि) आचितं सम्भवति, अवहरति, पचति वा । आचित+ठञ् । ‘आढकाचित०’ ५.१.५३। १.एकाचितभारः। २.एकाचितपाकयोग्यः। ३.एकाचितसमप्रमाणः। (स्त्री) आचित+ठञ्+ङीप् । ‘टिड्ढाणञ्०’ ४.१.१५।
आचितीनः	(वि) आचितं सम्भवति,अवहरति,पचति वा । आचित+खः। ‘आढकाचित०’ ५.१.५३ वा । (स्त्री) आचित+खः+टाप् । ‘अजाद्यतष्टाप्’ ४.१.४। आचितीना ।
आचूषणम्	(न)आचूषते अनेन आचूषते इति वा । आङ्+चूष(पाने)+ल्युट् ।  ‘करणाधिकरणयोश्च’ ३.३.११७। २.विषशल्याद्यपकर्षणम् । आ+चूष(पाने)+ल्युट् । ‘ल्युट् च’ ३.३.११५। ३.विषशल्याद्यपकर्षणाय उपयुज्यमानं यन्त्रं वा । ३.मुखेन आस्वादनम्,ओष्ठसंयोगविशेषेण रसानुभवः,रसाकर्षकव्यापारविशेषः।  
आच्छादः	(पुं) आच्छिद्यते अनेन । आ+छद्(अपवारणे)+णिच्+घञ् । ‘हेतुमति च’ ३.१.२६,‘हलश्च’ ३.३.१२१। १.वस्त्रम् । २.आच्छादनवस्त्रम् । 
आच्छादनम्	(नपुं) आच्छिद्यते इति । आ+छद(आवरणे)+णिच्+ल्युट् । ‘ल्युट् च’ ३.३.११५। १.अन्तर्धानम् । आ+छद+णिच्+ल्युट् । ‘करणाधिकरणयिश्च’ ३.३.११७। २.वस्त्रम् । ‘वस्त्रमाच्छादनं वासः चेलं वसनमंशुकम्’ अमरः। ‘तस्मादेताः सदा पूज्याः भूषणाच्छादनाशनैः’ मनुः३.५९। ३.पिधानम् । ‘अपिधानतिरोधानाच्छादनानि च’ अमरः। ४.पिधानकम् ।
आच्छादितः	(वि) आ+छद्(आवरणे)+णिच्+क्तः। ‘निष्ठा’ ३.२.१०२। १.आवृतः,कृताच्छादः। ‘आच्छादितायतदिगम्बरमुच्चकैर्गाम्’ माघः४.१९।
अच्छादी	(वि)(आच्छादिन्) आ+छद्(अपवारणे)+णिच्+णिनिः। ‘नन्दिग्रहि०’ ३.१.१३४। आच्छादकः। ‘स्तनयुगपरिणाहाच्छादिना वल्कलेन’ शाकु०। 
आच्छाद्यः	(वि) आ+छद्(अपवारणे)+णिच्+यत् । ‘अचो यत्’ ३.१.९७। आवरणीयः,गोप्यः। (अ) आ+छद्(अपवारणे)+णिच्+ल्यप् । ‘समासेऽनञ्पूर्वे क्त्वो ल्यप्’ ७.१.३७। ‘आच्छाद्य चार्चयित्वा च श्रुतशीलवते स्वयम्’ मनुः।
आच्छोटितः	(पुं) आ+छुट्(छेदने)+क्तः। ‘निष्ठा’ ३.२.१०२। अङ्गुलिमोटनेन कृतध्वनिः।
आच्छुरितकम्	(न) आच्छुरित+कन् । ‘नीतौ च तद्युक्तात्’ ५.३.७७। १.हासभेदः। २.नखाद्यातभेदः। ‘स्यादाच्छुरितकं हासः सोत्प्रासः’ अमरः१.३४। ३.स्यम्,नखाघातविशेषः।  
आच्छुरितम्	(न) आ+छुर्(छेदने)+क्तः। ‘नपुंसके भावे क्तः’ ३.३.११४। १.उच्चैर्हसनम् सशब्दहसनं वा । आ+छुर+क्तः(कर्मणि)। ‘निष्ठा’ ३.१.१०२। २.नखवाद्यम् । ३.नखाहतम् । ‘न सेहे कञ्चुकेनापि क्षिप्रमाच्छुरितं वपुः’ कथासरित्सागरः। ‘सामोन्मुखेनाच्छुरिता प्रियेण’ भट्टिः११.१४। ४.मिश्रितम् । ५.कुपितः।
आच्छेदः	(पुं) आसमन्तात् छेदः। आ+छिदिर्(द्वैधीकरण)+घञ् । ‘भावे’ ३.३.१८। १.परितः छेदनम् । २.ईषच्छेदनम् । ३.बलात्कारेण ग्रहणम्,आच्छेदनम् । 
आच्छोटनम्	(न) आ+छुट्(छदने)+ल्युट् । ‘ल्युट् च’ ३.३.११५। सशब्दाङ्गुलिमोटनम् ।
आच्छोदनम्	(न) आच्छिद्यते अत्र । आ+छिदिर(द्वैधीकरणे)+ल्युट् । ‘करणाधिकरणयोश्च’ ३.३.११७,‘पृषोदरादीनि’ ६.३.१०९ वा । १.मृगया,आखेटः,मृगव्यम् । ‘आच्छोदनं मृगव्यं स्यात् आखेटो मृगया स्त्रियाम्’ अमरः।
आजः/आजम्	(पुं) अज(गतिक्षेपणयोः)+घञ् । ‘भावे’ ३.३.१८। १.प्रक्षेपणम् आज्यते अनेन । आ+अञ्जू(व्यक्तयादौ)+कः। ‘घञर्थे कविधानम्’ (वा) ३.३.५८। २.घृतम् । (वि) अजस्य इदम् । अज+अण् । ‘तस्येदम्’ ४.३.१२०। ३.अजघृतम् । ४.अजस्य मांसः इत्यादि । ‘आजं दधि भवेच्चोष्णम्’ हारीतसुश्रुतौ । 
आजकम्	(न) अजानां समूहः। अज+वुञ् । ‘गोत्रोक्षो०’ ४.२.३९। 
आजगवम्	(न) अजगवमेव । अजगव+अण् । ‘प्रज्ञादिभ्यश्च’ ५.४.३९। १.शिवधनुः। २.शिवधनुतुल्यधनुः वा । ‘आजागवं नाम धनुः शराः’ भा०व०प०१२७। ‘तथेत्युक्त्वा पृथुर्वैन्यो गृहीत्वाजगवं धनुः’ भा०द्रोण०६९.३०।
आजननम्	(न) आ+जनी(प्रादुर्भावे)+ल्युट् । ‘ल्युट् च’ ३.३.११५। १.प्रसिद्धं जननम् । ‘तेषामाजननं पुण्यं कर्मणः प्रीतिमावहेत्’ भा०आदि०। (अ) आ जननं अभिव्याप्य अव्ययीभावः। २.जन्मपर्यन्तम् । ३.जन्मन आरभ्य । 
आजन्म	(अ) जन्माभिव्याप्य अव्ययीभावः। १.जननपर्यन्तम् । २.जननादारभ्य । ‘सोहमाजन्मशुद्धानामाफलोदयकर्मणाम्’ रघुः१.५। 
आजन्मसुरभिपत्रः	(पुं) आ जन्मनः सुरभीणि पत्राणि यस्य सः। भरुवकवृक्षः।
आजानः	(पुं) आ+जनी(प्रादुर्भावे)+घञ् । ‘भावे’ ३.३.१८। १.जन्म,उत्पत्तिः। २.प्रकृतिः,स्वभावः। ‘आजानसम्पदवलेपमिवादधानैः’ याद०१८.१२८। ३.जननसाधनम् । (अ) ४.आसमन्तात् जनम् । ४.जननादारभ्य । ‘आजानपावनक्षीरां वृषानन्दविधायिनीम् ।’ ५.स्वभावतः।
आजानजः	(वि) आजानो जायते । स्मार्तकर्मभिः देवत्वं प्राप्तः। देवताविशेषः। देवाः त्रिविधाः। १.आजानजाः। २.कर्मदेवाः। ३.सामान्यदेवाः। ‘ते ये शतमाजनजानां देवानामानन्दः स एकः ये कर्मणां देवानपियन्ति’ ज्ञेत०२।
आजानेयः	(पुं)(वि) आजेन क्षेपेणानेयः अजनम् वा । अज(गतिक्षेपणयोः)+घञ् । ‘भावे’ ३.३.१८। १.श्रेष्ठः अश्वः कुलीनाश्वः। ‘अश्वं कुलीनमाजानेयं’ नाममाला । ‘शक्तिभिर्भिन्न हृदयाः स्खलन्तश्च पदे पदे । आजानन्ति यतः संज्ञामाजानेयास्ततः स्मृताः’ अश्वशास्त्रम् । ‘आजानेयाः कुलीनाः स्युः’ अमरः २.८.४४।
आजिः	(पु) अजनम् । अज(गतौ)+इण् । ‘इणजादिभ्यः’ वा ३.३.१०८,‘बहुलं तणि’ वा २.४.५४ इति वा । १.सममार्गः। २.समभूमिः। ३.युद्धम् । ‘आजि स्त्री समभूमौ संग्रामे । ते तु यावन्त एवाजौ तावांश्च ददॄशेसतैः’ रघुः१२.४५। ४.समरभूमिः,युद्धभूमिः। ‘आजिः क्षणे समक्षमायां युधि’ हैमः। अजन्ति अस्याम् । अज+इण् । ‘इणजादिभ्यः’ ३.३.१०८ वा । ५.मार्गः। ६.अजस्य अपत्यम् । अर्थात् अजमाहाराजस्य विष्णोः वा पुत्रः। अज+इञ् । ‘अत इञ्’ ४.१.९५। ७.दशरथः,चतुर्मुखः,विधाता । अजन्ति अस्याम् । अज(गतौ)+इण् । ‘अज्यतीभ्यां च’ उ०४.१३१। ‘समक्ष्मांशेरणेप्याजिः’ अमरः३.३.३२। ८.आक्षेपः। ९.नेमेषः क्षणम् । ‘आवृण्वती लोचनमार्गमाजौ’ रघुः७.४२।
आजीवः	(पु) आजीव्यते अनेन । आ+जीव(प्राणधारणे)+घञ् । ‘हलश्च’ ३.३.१२१। १.जीविका,जीवनोपायः वृत्तिः। आ+जीव+घञ् । ‘भावे’ ३.३.१८। २.जीवनविर्वहणम् । ‘विशुद्ध इदानीमाजीव’ शाकु०६। ३.आजीवनम् । आ+जीव+अच्(कर्तरि)। ‘नन्दिग्रहि०’ ३.१.१३४। ४.कर्मकुशलः। ५.जैनभिक्षुः। ‘आजीवो जीविका वार्ता वृत्तिर्वर्तज जीवने’ अमरः२.९.१।
आजीविका	(स्त्री) आ+जीव(प्राणधारणे)+णिच्+ण्वुल्+टाप् । ‘हेतुमति च’ ३.१.२६,‘ण्वुल्‌तृचौ’ ३.१.१३३,‘अजाद्यतष्टाप्’ ४.१.४। १.वृत्तिः जीवनार्थो व्यापारः। ‘अर्थि कलेति शिक्षिता । आजीविकेदानीं संवृत्ता’ मृच्छ०२।
आजीवनम्	(न) आजीवति अनेन । आ+जीव+ल्युट् । ‘करणाधि०’ ३.३.११७। १.वृत्तिः। आ+जीव+ल्युट् । ‘भावे’ ३.३.११५। २.उदरपोषणम् । ‘स्त्रीणामाजीवनार्थं च प्रदेयं प्रीतिपूर्वकम्’ मनुः।
आजू	(स्त्री) आ+जु(गतौ)+क्विप् । ‘अन्येभ्योऽपि दृश्यते’ ३.२.१७८। १.वेतनं विना बलात् कर्मकारणम् । २.भद्र इति एकं करणम् । ‘आजूषतेऽनया नरकम् ।’ वेतनं विना कर्म कारयति वा करोति । 
आजूर्	(स्त्री) आ+ज्वर(रोगे)+क्विप्+ऊठ् । ‘क्विप् च’ ३.२.७६,‘ज्वरत्वरस्रिव्यविमवामुपधायाश्च’ ६.४.२०। १.वेतनं विना कर्मकारः। ‘विष्टि राजूः’ अमरः। ‘आजूवेतनयोर्वृष्टिः कर्मकृत् कर्मणोरपि ।’ (पुं) २.हलायुधः। ३.सन्तापवान् । 
आज्ञप्तः	(वि) आ+ज्ञप(ज्ञाने)+णिच्+क्तः। ‘निष्ठा’ ३.२.१०२। १.आज्ञां प्रापाः,आदिष्टः। ‘आज्ञप्तास्तु ततो दैत्पाश्चण्‌ड मुण्ड पुरोगमाः’ देवीमाहात्म्यम् । आ+ज्ञप(ज्ञाने)+णिच्+क्तः। ‘निष्ठा’ ३.२.१०२। २.सम्यक् बोधितः। 
आज्ञा	(स्त्री) आ+ज्ञा(नियोगे)+कः/अङ् । ‘आतश्चोपसर्गे कः’ ३.३.१०६। १.आदेशः। ‘तयेति शेमिव भर्तु राज्ञाम्’ कुमार०३.२२। ‘पश्र्चात् वनाय गच्छेति तदाज्ञांभुदितोऽग्रक्षि’ रघुः१२.७। २.निदेशः निर्देशः शासनम् अववादस्तु निर्देशः निदेशः शासनं च सः। शिटिश्चाज्ञा च’ अमरः। ३.जन्मलग्नात् दशमस्थानम् । शब्दार्थकौस्तुभः।
आज्ञाकरः	(पुं) आज्ञा+डुकृञ्(करणे)+अच् । ‘नन्दिग्रहि०’ ३.१.१३४। आज्ञानुगः सेवकः,भृत्यः।
आज्ञाकारी	(पुं) आज्ञां करोति । आज्ञा+डुकृञ्(करणे)+णिनिः। ‘नन्दिग्रहि०’ ३.१.१३४। आज्ञया कर्मकारी,आज्ञावहः,आज्ञानुगः। २.आज्ञाकर्ता ।
आज्ञाचक्रम्	(न) आज्ञासंज्ञकं चक्रम् । भ्रुवोर्भग्ने,सुषुम्ननाडिमध्ये स्थितं  द्गिदलपद्माकारकं चक्रम् । आज्ञाचक्रे मनो निधाय ध्यातः पूरुषस्य । ‘इतः परम् एवं वर्तितव्यम्’ इति ईश्वराज्ञा भवतीति कारणात् एतत् आज्ञाचक्रम् ।
आज्ञानम्	(न) आज्ञानुसरणम्,आज्ञापालनम् ।
आज्ञानुगः	(पुं) आज्ञामनुगच्छति । आज्ञा+अनु+गम्लृ(गतौ)+डः। ‘अन्तात्यन्ताध्वदूर०’ वा०३.२.५८। आज्ञापालकः।
आज्ञानुगामिन् 	(वि) आज्ञानुगामो । आज्ञा+अनु+गम्लृ(गतौ)+णिनिः। ‘नन्दिग्रहि०’ ३.१.२३४। आज्ञाम् अनुगच्छति इति,आज्ञानुसारी,आज्ञानुयामी । (स्त्री) आज्ञानुगामिनी ।
आज्ञानुयायी	(पुं) आज्ञा+अनु+गम्लृ(गतौ)+णिनिः। ‘नन्दिग्रहि०’ ३.१.१३४। आज्ञाम् अनुयाति । आज्ञानुसारी,आज्ञानुवर्ती । आज्ञानुयायिन्+ङीप् । ‘ऋन्नेभ्यो ङीप्’ ४.१.५।
आज्ञापकः	(पुं) आज्ञाकर्ता । आ+ज्ञा+णिच्+ण्वुल् । ‘क्षतुं क्षमाया दयिते तदानीमाज्ञापको नूनमभूदनङ्गः’ याद०१३.५।
आज्ञापत्रम्	(न) आज्ञासूचकम् पत्रम्,शासनपत्रम् ।
आज्ञाप्तः	(पुं) आङ्+ज्ञापि+क्त । लब्धाज्ञः,प्रापादेशः।
आज्ञाप्नम्	(न) आ+ज्ञा(नियोगे)+णिच्+ल्युट् । ‘ल्युट् च’ ३.३.२२५। विज्ञापनम् ।
आज्ञाभङ्गः	(पुं) आज्ञोल्लङ्घनम् शासनोल्लङ्घनम् । आज्ञायाः भङ्गः। ‘नाज्ञाभङ्गं सहन्ते नृवर नृपतयस्त्वादृशाः सार्वभौमाः’ मुद्रा०३.२२। २.राजद्रोहः।
आज्ञावहः	(वि)(पुं) वह(प्रापणे)+अच् । ‘नन्दिग्राहि०’ ३.२.२३४। आज्ञाम् वहति इति,विधेयः,सेवकः,आज्ञानुगामी च ।
आज्यम्	(न) आ+अञ्जू(व्यक्तिलक्ष्णकान्तिगतिषु)+क्यप् । ‘ह्वस्वस्य पितिकृति तुक्’ वा०६.१.७१। ‘घृतम्,हविः,सर्पिः,धृतमाज्यं दृविस्सर्पिः’ अमरः। २.विलीनं धृतम् । ‘सर्पिविलीत माज्यंस्यात् घनोभूतं घृतं भवत् ।’ ३.क्तै यागक्रिया साधनं तंल दुग्धादिकमपि आज्यशब्देन उच्चते । ‘घृतं वा यदि वा तैलम् पयो वा दधि यावकम् आज्यस्थाने नियुकानाम् आज्यशब्दो विषीयते’ गृहसंग्रहः।
आज्यदोहम्	(न) सामवेदीय सूक्तविशेषः।
आज्यपः	(पु०ब०व०) १.वैश्यानाम् पितृदेवताः। २.पुलस्त्य पुत्रः। ‘सोमपा नाम विप्राणां क्षत्रियाणां हविर्भुजः। वैश्यानाम् आज्यपानाम शूद्राणां तु सुकाभिनः।’ मनुः ३.१९७। पा(पाने)+कः। ‘अतोऽनुपसर्गे कः’ ३.२.३। ३.आज्यं पिबति यः सः।
आज्यपात्रम्	(न) आज्यपूर्णम् घृतस्य पात्रम् ।
आज्यभुज्	(पुं) आज्यं मन्त्रपूर्वकं प्रक्षिप्तं सर्पिः भुङ्क्ते । आज्य+भुज्(पालनाभ्यवहारयोः)+क्विप् । ‘क्विप् च’ ३.२.७६। अग्निः,यज्ञेश्वरः,वैश्वानरः।
आञ्जनः	(पुं) अञ्जनाया अयम् आञ्जनेयः,हनुमान् । अञ्जन+अण् । ‘तस्येदम्’ ४.३.१२०। (न) आ+अञ्जू(व्यक्तयादौ)+ल्युट् । ‘ल्युट् च’ ३.३.२२५। अञ्जनप्रक्षेपः,कञ्जल(अञ्जन)लेपनम् । (वि) ३.नेत्रलेपसम्बद्धम् ।
आञ्जनेयः 	(पुं) अञ्जनायाः अपत्यं पुमान् । अञ्जना+ढक् । ‘स्त्रीभ्यो ढक्’ ४.१.१२०। हनुमान् ।
आटविकः	(पुं) अटव्यां चरति,भवः वा । अटवो+ठक् । ‘बह्वचोन्तोदात्तात्’ ४.३.६७। १.वनवासी,वनसञ्चरि । ‘दण्डे सुहृत् कुमाराटविका सामन्तसैनिकाद्याश्च’ सा०द०। २.षट्विधसैन्येषु अन्यतमम् । ‘मौलम् भृत्य सुहच्छ्रेणी द्विषदाटविकं बलम्’ इति मल्लिनाथः दर्शितकोशप्रामाण्यम् ।
आटिः	(पुं) आ+अट(गतौ)+इन् । ‘सार्वयातुभ्य इन्’ उ०४.११७। १.शरारिः वृत कृन्तकः। ‘शरारि शटि राडिश्च’ अमरः। २.मत्स्यविशेषः।
आटीकनम्	(न) आ+टीकृ(गतौ)+ल्युट् । ‘ल्युट् च’ ३.३.११५। वत्सानाम् गमनम् । २.वेगेनोत्थानम् ।
आटीकरः	(पुं) आटी+कृ+अप् । वृषः। 
आटीमुखम्	(न) आट्याः शरारिभद्रस्य मुखमिव आयुधम् । ‘सुची कुशपत्राटीमुख शरारीमुखेत्यादि शस्त्रगण नायाम्’ सुश्रुतः। रक्ताकर्षकशस्त्रम् ।  
आटोपः	(पु) आ+तुप्(हिंसायाम्)+घञ् । ‘अकर्तरिच कारके संज्ञायाम्’ ३.३.१९,पृषो०। १.दर्पः,अहङ्कारः। २.वायुजन्य उदरगुडगुडाशब्दः इति वैद्यकम् । ३.आटुम्बरः प्रदर्शनम् । ‘विषं भवतु वा मा भूत् फटाटोपो भयङ्करः’ पञ्चतन्त्रम् । ४.सं संरम्भः। ‘सातोपमु र्वीमनिशं नदन्तः’ माघः३.७४।
आडम्बरः	(पुं) आ+डबि(क्षेपे)+घञ् । ‘अकर्तरि च कारके’ ३.३.१९। आडम्बं राति । आडम्ब+रा(दाने)+कः। ‘अतोऽनुपसर्गे कः’ ३.१.३। १.हर्षः,सन्तोषः इति शब्दरत्नावली । २.पटहः। ३.तूर्यरवः। ४.गजेन्द्रगर्जनम् । ५.प्रदर्शनम् । ६.प्रारम्भः। ‘आडम्बरस्तूर्यरवे गजेन्द्राणां च रार्जिते’ अमरः। ‘पटाहा डम्बरै समौ । आडम्बरस्समारम्भे गजगजिततूर्ययोः’ विश्वः। ५.‘पक्ष्मदर्पः’ इति मेदिनी । ६.‘क्रोधः’ इति स्वामी । ‘असारस्य पदार्थस्य प्राजेणडम्बरो महान् नहि ताट्टक् ध्वानिः स्वर्णो यथा कांस्ये प्रजायते ।’
आडिः	(पुंस्त्री) आ+अड(उद्यमे)+इन् । ‘सर्वधातुभ्य इन्’ उ०४.११७। वृक्षकृन्तकपक्षी । (स्त्री) आडि+ङीप् । ‘बह्चादिभ्यश्च’ ४.२.४५। आडी ।
आडूः	(पुं) अण(शब्दे)+ऊः। ‘अणो डञ्च्’ उ०१.८६। उडुपः,नौका,जलप्लवद्रव्यम् ।
आढकः/आढकम्	(पुंन) आढैकते । ढौकॄ(गतौ)+अच् । ‘नन्दिग्रहि०’ ३.१.१३४,पृषो०। परिमाणवीशेषपात्रम् द्रोणचतुर्थो भागः। ‘अष्टमुष्टिर्भवेत् कुञ्चिः कुञ्चयोष्टौ तु पुष्कलम् । पुष्कलाने च चत्वारि आढकः परिकीर्तितः।’ *पाचस्यत्ये ।
अढकीनप्	(वि) आढकिकपदस्य अर्थः। आढकं सम्भवत्यवहरति पचति वा । आढक+ठञ् । ‘तदर्हति’ ५.२.६३। ‘आढकिकपदार्थः’ एव ।
आढकिकः	(वि) आढक+ठञ् । ‘तदर्हति’ ५.२.६३। १.आढकपरिमितं बीजवपनयोग्यक्षेत्रादिः। ‘द्रेणाडकादि वापादै द्रौणिकाढकिकादयः’ अमरः। २.अढकपरिमितधान्यपक्तियोग्यः पात्रविशेषः। आढकिकम् ।
आढकी	(स्त्री) १.शमीधान्यविशेषः। २.तुवरीधान्यम् । ३.सुगन्धयुक्त भूमिः।
आढ्यचरः	(वि) आढ्य+चरट् । ‘भूतपूर्वे चरट्’ ५.३.५३। भूतपूर्वः आढ्यः। (स्त्री) आढ्य+ङीप् । आढ्यचरी ।
आढ्यः	(पु) आ+ध्यै(चिन्तायाम्)+कः। ‘आतश्चोपसर्गे कः’ ३.१.१३६। १.धनिकः,ऎश्वर्यवान् । ‘इभ्य आढ्यो धनी स्वामी’ अमरः। ‘आढ्योऽभिजनवानस्मि कोऽन्योऽस्ति सहशो मया’ गीता१६.१५। २.युक्तः,पूर्णः। धनाढ्यः, सत्याढ्यः। ३.मिश्रितः। ४.समृद्धः।
आढ्यकुलीनः	(पुं) आढ्यकुले भवः। आढ्यकुल+खः। ‘कुलात् खः’ ४.१.१३१। 
आढ्यङ्करणम्	(न) आढ्य+डुकृञ्(करणे)+ख्युन् । आढ्यङ्कभग स्थूल ३.२.५६। अनाढ्यम् आढ्यं करोति अनेन इति । ‘मुम्’ ६.३.६७। आरुर्द्धिषदजन्तस्य ।
आढ्यतमः	(वि) आढ्य+तमप् । ‘अतिशायने तमविष्ठनौ' ५.३.५५। धनिकः,श्रेष्ठः,अत्यधिकधनिकः।
आढ्यता	(स्त्री) आढ्य+तल् । ‘तस्यभावस्त्वतलौ’ ५.१.११९। आढ्यस्य भावः। ऐश्वर्यम्,समृद्धिः।
आढ्यम्भविष्णुः*	(वि) आढ्य+विष्णुच् । ‘कर्तरि भुवः विष्णु च खुखञौ’ ३.२.५७। अनाढ्यः आढ्यो भवति । ‘आढ्यम्भविष्णुर्यशसा कुमारः’ भट्टिः ३.२।
आढ्यम्भावुकः*	(वि) अनाढ्यः आढ्यो भवति । आढ्य+भुव+खुकञ्+मुम् । ‘भुवः विष्णु च् खुखञौ’ ३.२.४७,‘अरुर्द्विषद् जनास्य मुम्’ ६.३.६७।  आढ्यम्भविष्णुपदार्थः।
आणकम्	(न) १.सम्भोगप्रकारविशेषः। ‘आणकं सुरत’ नाम दम्पत्योः पार्श्वसंस्थयोः। अण्(शब्दे)+अच्+कन्+अण्(स्वार्थे)। ‘नन्दिग्रहि०’ ३.१.१३४,‘कुत्सिते’ ४.३.७४,‘प्रज्ञादिभ्यश्च’५.४.३८। २.अधमः,नीचः।
आणवम्*	(न) अणोः भावः। अणु+अण् । ‘पृच्वादिभ्य इमनिच् वा’ ५.१.१२२। अणुत्वम् ।
आणवीनम्	(न) अणु+खञ् । ‘धान्यानाम् भवने क्षेत्रम्’ ५.२.१। अणुधान्यानाम् सर्षपादोनाम् भवनं क्षेत्रम् ।
आणव्यम्	(न) आणवीनम् । अणु+यत् । ‘विभाषातिलमाषोमाभङ्गाणुभ्यः’ ५.२.४। अणूनाम् भवनं क्षेत्रम् । आणवीनपदार्थः।
आणिः	(पुंस्त्री) अणु(शब्दे)+इण्+ण्वुल्(रोगख्यायां)। ‘रोगाख्यायां ण्वुल् बहुलम्’ ३.३.१०८। आक्षाग्र कीलकः शकटस्य चक्रधारणाथं चक्रपतन निरोधार्थं योजितः आयसः कीलकः। ‘अणिराणिवदक्षाग्रकी लाक्षिसीमसु’ मेदिनी०। २.सीमा । ३.असिधारा ।
आण्डः	(पुं) अण्डे भवः आण्डः। अण्ड+अण् । ‘तत्र भवः’ ४.३.५३।  १.हिरण्यगर्भब्रह्मा । ‘तदण्डमभवद्धेम सहस्त्रांशु समप्रभम् । तस्मिन् जज्ञे स्वयः ब्रह्मा सर्व लोक पितामहः’ मनुः१.८.९। २.अण्डानां समूहः। अण्ड+अण् । ‘तस्य समूहः’ ४.२.३७।  ३.पुरुषवृषणस्य कोशः। ४.अण्डजाः पक्षिसर्पादयः।
आण्डजः	(पुं) अण्ड+जनी(प्रादुर्भावे)+डः+अण् । ‘सहे च’ ३.२.९६,‘प्रज्ञादिभ्यश्च’ ५.४.३८। १.अण्डजा पक्षिसर्पादयः। अण्ड+अण् । ‘तस्येदम्’ ४.३.१२०। २.पक्षिणाम् सर्पाणां च शरीरम् ।
आण्डायनम्	(वि) अण्ड+फक् । ‘कञ्छण् कटजिल०’ ४.२.८०। अण्डेन निर्वृत्तम् अण्डजम् ।
आण्डीरः	(पुंवि) अण्डमस्ति अस्य इति आण्डीरः। १.बह्वण्डपालकः। २.वयस्कः।
आतः	(पुं) (वि) आ+अत(सातत्यगमने)+अच् । ‘नन्दिग्रहि०’ ३.१.१३४। परितः व्याप्तः।
आतकः	(पुं) सञ्चारशीलः। आ+अत(सातत्य गमने)+ण्वुल् । ‘ण्वुल्तृचौ’ ३.१.१३१। १.सर्पजातिविशेषः। २.सञ्चारी ।
आतङ्कः	(पुं) आ+तकि(कृच्छ्रजीवने)+घञ् । ‘हलश्च’ ३.३.१२१। १.रोगः,व्याधिः।  ‘दीर्घतीव्रा मथग्रस्तप् ब्राह्मणं गामयापिवा । ‘दृष्ट्वापथि निरातङ्कम् कृत्वातु ब्रह्महा शुचिः’ याज्ञः३.१.२४५। २.तापः,ज्वरः। ‘आतङ्कश्रमसाहवसव्यतिकरोत्कम्पः कथं सह्याताम्’ म०वी०२.२१। ३.संशयः,सन्देहः। ४.भयम् । ‘पुरुषायुषजीविन्यो निरातङ्का निरीतयः’ रघुः१.१६। ५.मुरजध्वनिः मृदङ्गध्वनिः। ‘आतङ्को रोगसन्तापशङ्कासु मुरजध्वनिः’ मेदिनी०।
आतञ्पनम्	(न) आ+तञ्चु(गतौ)+ल्युट्(भावे वा करणे)। ‘ल्युट् च’ ३.३.११५। ‘करणाधिकरणयोश्च’ ३.३.११७। १.प्रतिवापः दधिभावाय क्षीरे तक्रादिप्रक्षेपः। २.वेगः,जवनम् । ३.तर्पणम् । ४.दधिभाव कारकं वस्तु । ‘आतञ्पनम्प्रतीवाप जवनाप्यायनार्थकम्’ इत्यमरः।
आतपः	(पुं) आ+तप(सन्तापे)+अच् । ‘नन्दिग्रहि०’ ३.१.१३४। प्रकाशः। ‘प्रकाशोद्योत आतपः सूर्यस्यप्रकारः। ‘आतपे धृतिमता सह वध्वायामिनीविरहिणा विहगेन’ किरा०२.३०।
आतपत्रम्	(न) आतपात् त्रायते इति आतपत्रम् । त्रैङ्(पालने)+कः। ‘सुपिस्थः’ ३.१.४।  छत्रम्,आतपवारणम् । ‘छत्रत्वातपत्रम्’ अमरः। ‘राज्यं स्वहस्त घृत दण्डमिपातपत्रम्’ शाकुं०५.६।
आतपवत्	(न) आतप+मतुप् । ‘तदस्यास्त्यस्मिन्निति’ ५.२.९४। आतपयुक्तम् । ‘शृङ्गाणि यस्यातपवन्ति सिद्धाः’ कुमार०१.५।
आतपात्ययः	(पुं) आतपस्य अत्ययः। ‘आतपात्ययसंक्षिप्तनीवारसु निषादिभिः’ रघुः१.५२। १.सूर्यप्रकाशस्य अत्ययः। २.सायङ्कालः।  
आत्	(पुं) आकारः ‘आ’ इत्यक्षरम् । आकारात् परम् । ‘वृद्धिरादैच्’ पा०सू०१.१.१।
आति	(पुं) मरकुतिग ।
आतिथ्यः	(पुं) अतिथि+ष्यञ्(स्वार्थे)। १.अतिथिः। (न) अतिथये इदम् । अतिथि+ञ्यः। ‘अतिथेर्ञ्यः’ ५.४.२६। २.अतिथिसत्कारः। ‘तमातिथ्यक्रियाशान्तरथक्षोभपरिश्रमम्’ रघुः१.५८।
आतुः	(पुं) उडुपः। अत(सातत्यगमने)+उण् । उ०१.१।
आत्तगर्वः	(वि) आत्तः गृहीतः गर्वः येन । १.शत्रुपराजयेन प्राप्तः गर्वः। २.गर्वयुतः। 
आत्मंभरिः	(पुं)(वि) आत्मानं बिभर्ति । आत्मन्+डुभृञ्(धारणपोषणयोः)+इन्+मुम् । ‘फलेग्रहिरात्मंभरिश्च’ ३.२.२६,‘भृञः कुक्ष्यात्मनोर्मुम् च’ वा०। स्वोदरपूरकः,आत्मोदरमात्रभरणकर्ता,स्वार्थपरः। ‘आत्मंभरिस्त्वं पिशितैर्नराणाम्’ भट्टिः२.३३। ‘शिष्टैरप्यविशज्ञः उग्रं च कृतनाशकः। त्यज्यते किं पुनर्नान्यैः पत्राप्यात्मं भरिर्नरः’ हितो०। ‘उभौ आत्मंभरिः कुक्षिभरिः स्वोदरपूरके’ अमरः ३.१.२१। 
आत्मकर्मा	(न)(आत्मकर्मन्) आत्मनः कर्म । स्वकार्यम् । ‘आत्मकर्मक्षमं देहं क्षत्रो धर्म इवाश्रितः’ रघुः १.१३।
आत्मकामः	(पुंवि) आत्मानमेव कामयते । आत्म+कमु(कान्तौ)+अण् । ‘कर्मण्यण्’ ३.२.१। १.आत्मज्ञानेच्छुः मुमुक्षुः इति वा । ‘योऽकामोनिष्काम आप्तकाम आत्मकामः न तस्य प्राणाः उत्क्रामत्ति’ बृ०उ०। २.स्वविषयाभिलाषाविरक्तः। 
आत्मगतः	(पुंवि) आत्मनि गतः। आत्म+गम्लृ(गतौ)+क्तः। १.स्वमनसि स्थितः। आत्मनि विद्यमानः। २.स्वगतं नटानां भाषायां कश्चन प्रकारः। भाषायां प्रकारद्वयम् । प्रकाशः आत्मगतः इति । ‘सर्वश्राव्यं प्रकाशं स्यात् अश्राव्यं स्वगतं मतम् ।’
आत्मगुप्ता	(स्त्रीवि) आत्मना गुप्ता । ‘कर्तृकरणे कृताबहुलम्’ १.३२ इति समासः। काचन लताविशेषः। यस्याः स्पर्शनेन अतिकण्डूयनं भवति । कण्डूरा आलकुशी इति भाषा । ‘आत्मगुप्ता जडाव्यण्डा कण्डूरा प्रावृणायणी’ अमरः२.४.८६।
आत्मघातः	(पुं) आत्मनः घातः,हननम् । १.आत्महत्या । २.पाखण्डमतम् नास्तिकमतम् ।
आत्मघाती	(वि) आत्मानं हन्ति । आत्मन्+हन(हिंसागत्योः)+णिनिः। ‘नन्दिग्रहि०’ ३.१.१३४। १.आत्महन्ता । ‘व्यापादयेत् वृथात्मानं स्वयं योऽग्न्युदकादिभिः। अवैधेनैव माग्रेण आत्मघाती स उच्चते ।’ ‘आत्मघातिभिरहम्मतिग्रहात्’ याद०१७.९३। २.पाखण्डी,नास्तिकः। ३.आत्मज्ञानरहित विहीनः। ४.विषयासवतः।
आत्मघातकः	(पुंवि) आत्मघात+ण्वुल् । ‘ण्वुल्तृचौ’ ३.१.१३३। आत्महन्ता ।
आत्मघोषः	(पुं) आत्मानं घोषयति । आत्मन्+घुषिर्(विशब्दने)+अण् । ‘कर्मण्यण्’ ३.२.१। १.काकः,वायसः। २.कुक्कुटः। वायसकुक्कुटाभ्यां (का,का कु,कु) स्वस्वध्वनिनैवात्मनामैकदेशो घोष्यते इति तयोः तथात्वम् । ‘काकेतु करटा ध्वांक्षम्मघोष वायसा अपि’ अमरः२.५.२०।
आत्मजः	(पुं) आत्मनो देहात् जातः जायते इति वा । आत्मन्+जनी(प्रादुर्भावे)+डः। ‘कंचम्यां जनेर्डः’ ३.२.१८। ‘अयाचित दयासिन्धुमात्मजस्य शुभां गतिम्’ याद०१६.११०। १.सुतः,पुत्रः। २.मदनः,कामः। ३.बुद्धिः। ‘आत्मजस्तनयस्सूनुः सुतः पुत्रः’ अमरः२.६.२७।
आत्मजा	(स्त्री) आत्मज+टाप् । ‘अजाद्यतः०’ ४.१.४। पुत्री,तनया,सुता,कन्या ।
आत्मजन्मा	(पु) (आत्मजन्मन्) आत्मनो जन्म यस्य सः। पुत्रः,सुतः। १.पुत्रः। ‘अत आहर्तुमिच्छामि पार्वतीमात्मजन्मने’ कुमारः०६.२८। ‘तस्या मात्मानुरुपाया भात्मजन्मसमुत्सुकः’ रघुः१.३३। २.मन्मथः।
आत्मज्ञः	(पुंवि) आत्मानं जानाति । आत्मन्+ज्ञा(अवबोधने)+कः। ‘आतोनुपसर्गे कः’ ३.२.३। १.आत्मज्ञानी । २.स्वस्वरुपज्ञाता,तत्पस्वी ।
आत्मज्ञानम्	(न) आत्मनः ज्ञानम् । आत्मस्वरुपज्ञानम् । ‘सर्वेषामपि चैतेषामात्मज्ञानं परं स्मृतम्’ मनुः १२.१५। 
आत्मतत्वम्	(न) आत्मनः तत्वम् । आत्मस्वरुपम् । परमपदार्थः।
आत्मदर्शः	(पु) आत्मा दृश्यते अत्र । आत्मन्+दॄशिर्(प्रेक्षणे)+घञ् । ‘हलश्च’ ३.३.१२१। दर्पणः,मुकुरः,आदर्शः। ‘निःश्वासबाष्यापगमात्प्रपन्नः प्रसादमात्मीयमिवात्मदर्शः’ रघुः ७.३८। आत्मनः दर्शः दर्शनम् । २.आत्मसाक्षात्कारः।
आत्मदर्शनम्	(न) आत्मनः दर्शनम् । १.आत्मसाक्षात्कारः। आत्मा दृश्यते अनेन । आत्मन्+दृशिर्(प्रेक्षणे)+ल्युट् । ‘करणाधिकरणयोश्च’ ३.३.११७। २.आत्मसाक्षात्कारसाधनम् । तत् त्रिविधम् । श्रवणम्,मननम्,निधिध्यासनं चेति । ‘आत्मा वा अरे द्रष्टव्यः श्रोतव्यः गन्तव्यः निदिध्यासितव्यः’ श्रुतिः।
आत्मतुष्टिः	(स्त्री) आत्मनः तुष्टिः। आत्मनि एव तुष्टिः अस्य इति वा । ब्रह्मवित्,आत्मनः सन्तोषे स्त्री । ‘आचारश्चैवसाधूनां आत्मनस्तुष्टिरेवच’ मनुः।
आत्मत्यागः	(पुं)(वि) आत्मनः त्यागः। १.स्वार्थत्यागः। २.आत्महत्या ।
आत्मबन्धुः	(पुं) आत्मनः बन्धुः। ‘आत्ममातृष्वसुः पुत्रा आत्मा पितृष्वसुः सुताः। आत्ममातुलपुत्राश्च विज्ञेया आत्मबान्धवाः। पितृष्वसुपुत्रः,मातुलपुत्रः,मातृष्वसुपुत्रः। २.स्वहितसाधकं मनः। ‘आत्मैव ह्यात्मनोबन्धुः’ गीता६.५।
आत्मनिन्दा	(स्त्री) आत्मनः निन्दा । स्वस्यदूषणम् ।
आत्मनिष्ठः	(पुं) आत्मनि नितरां तिष्ठति यः। आत्मन्+ष्ठा(गतिनिवृत्तौ)+कः। ‘सुपिस्थः’ ३.२.४। मुमुक्षुः,बह्मज्ञानापेक्षी ।
आत्मनीनः	(पु) आत्मने हितम् । आत्मन्+ख । ‘आत्मविश्व०’ ५.१.९। १.सुतः। २.श्यालः। ३.प्राणाधारः,जीवः। ४.विदूषकः। ‘तामात्मनीनासुदृवोढ रामः’ भट्टिः। ‘अद्यापि नैवात्मनीनं कृतं कर्मयातं जनुः’ नीति०। ‘आत्मानीनः सुते स्थाले प्राणधारिविदके’ वैज०।
आत्मनेपदम्	(न) आत्मने आत्मार्थकलबोधनाय पदम् । ‘सप्तम्या अलुक्’ ६.३.८। ‘त,आताम्,झ,यास्,आथाम्,ध्वम्,इट्,वहि,महिङ्’ एते प्रत्ययाः धातोः आत्म(कर्तृ)गामिन्येव क्रियाफले विधीयन्ते । राते ‘तङ्’ इत्युच्यन्ते । एतेषां ‘तङानावात्मनेपदम्’ इति आत्मनेपदसंज्ञा । प्रत्ययसंज्ञाविशेषः।
आत्मनेपदी	(वि)(आत्मनेपदिन्) आत्मार्थकलबोधनाय पदम् । आत्मने पदम् अस्य इति वा । आत्मनेपद+इनिः। ‘अत इनिठनौ’ ५.२.११५। आत्मनेपदप्रकृतिः यो धातुः। पाणिन्युक्ते धातुभेदे गणपाठे अनुदात्तेतो हलन्ताः,स्वरान्तङ्तिश्च पठिताः धातवः। अपि च स्वरितेत्तोञितश्च कर्तृभिप्राये क्रियाफले अन्योपिधातवः,तथा अर्चविशेषोपसर्गविशेषयोगेन कर्तरि वाच्ये आत्मनेपदिनः भवन्ति ।
आत्मप्रभः	(पु) आत्मना प्रकर्षेण भाति । आत्मनास्वयं प्रभा यस्य । परमात्मा,स्वयंप्रकाशमानः। ‘लोकानात्मप्रभान् पश्यन् ।’ (स्त्री) आत्मप्रभा । 
आत्मप्रभवः	(पुंवि) प्रभवति अस्मात् इति प्रभवः। आत्मा देहः मनो वा प्रभवो यस्य इति वा । १.आत्मजः,पुत्रः। २.कामः। ३.आकाशदि प्रपञ्चः। आत्मा,परमात्मा प्रभवो यस्य । ‘आत्मना आकाशः सम्भूतः आकाशाद्वायुः’ तै०ड०। 
आत्मबुद्धिः	(स्त्री) आत्मनः स्वस्य बुद्धिः। स्वबुद्धिः। ‘आत्मबुद्धिः सुखायैव गुरुबुद्धिः विशेषतः। परबुद्धिर्विनाशाय स्त्रीबुद्धिः प्रलयावहा’ हितो०।
आत्मभूः	(पु) आत्मनो देहात् भवति । आत्मन्+भू(सत्तायां)+क्विप् । ‘अन्येभ्योपि दृश्यते’ ३.२.१७९। १.पुत्रः,आत्मजः। आत्मनो मनसो भवति । २.कामः,मदनः। ‘पुष्पधन्वा रतिपतिः मकरध्वज आत्मभूः’ अमरः १.१.२६। आत्मना वा भवति । आत्मन्+भू(सत्तायां)+क्विप् । ‘अत्र भुवः संज्ञान्तरयोः’ ३.२.१७९। ३.परमात्मा । ‘ब्रह्मात्मभूः सुरज्येष्ठः’ अमरः१.१.१६। ४.हिरण्यगर्भः। ५.ज्ञानम्,बुद्धिः। ६.कन्या,सुता । ‘वचस्यवसिते तस्मिन् ससर्ज गिरमात्मभू’ कुमार०२.५३। ‘सर्वज्ञत्वमविज्ञातः सर्वयोनिस्त्वमा..त्मभूः’ रघुः१०.२०। ‘आत्मभूर्ना विधौ कामे ।’ (वि) ७.आकाशादि प्रपञ्चः।
आत्मभूयम्	(न) आत्मनो भवः। आत्मन्+भू(सत्तायां)+क्यप् । भुवो भावे ३.१.१०७। ब्रह्मभावः,मुक्तिः,ब्रह्मसायुज्यम् । ‘आत्मभूयाथकल्पते’ पुरा०।
आत्ममयः	(पु)(वि) आत्मस्वरूपयुक्तः। आत्मन्+मन(ज्ञाने)+णिनिः। ‘मनः’ ३.२.८२। अध्मेवश्रेष्ठेतिगर्वितः। आत्माभिमानयुक्तः। आत्ममानो अस्य अस्ति । मन+इनिः। ‘अत इनिठनौ’ ५.२.११५। आत्मगौरवयुतः। (स्त्री) ‘ऋन्नेभ्यो ङीप्’ ४.१.५। आत्ममानिनी ।
आत्ममूलम्	(न) आत्मा परमात्मा मूलम् अस्य । ब्रह्माण्डः,प्रपञ्चः,विश्वः।
आत्ममूली	(स्त्री) आत्मा एव रक्षणे मूलमस्याः। आत्ममूल+ङीष् । ‘श्इद्‌गौरादिभ्यश्च’ ४.१.४१। दूरालभावृक्षः। वृक्षविशेषः।
आत्मयाजी	(पुं)(वि)(आत्मयाजिन्) आत्मानं ब्रह्मरुपेण भावयन् यजते । आत्मन्+यज(देवपूजादौ)+णिनिः। ‘सुप्यजातौणिनि०’ । १.ब्रह्मार्पणभावेनज्योतिष्टोमादि कर्मकर्ता । आत्मैकनिष्ठः कर्मयोगी । २.सर्वभूतेषुसमः। सर्वभूतेषु आत्मानं,अत्मनि सर्वभूतानियः पश्यति । ‘सर्वभूतेषु चात्मानं,सर्वभूतानि चात्मनि । समं पश्यन्नात्मथाजी स्वाराज्यमधिगच्छति’ मनुः१२.१९।
आत्मयोनिः	(पुं) आत्मा योनिः अस्य । आत्मा एव योनिः,उपादानकारणम् अस्य इति वा । १.ब्रह्मा । २.शिवः। ३.कामदेवः। ४.विष्णुः। ‘ददर्श चक्रीकृतचारुचापं प्रहर्तुमभ्युद्यतमात्मयोनिम्’ कुमार०३.७०। ‘आत्मयोनिः स्वयं ज्ञाता’ विष्णुपु०।
आत्मरक्षा	(स्त्री) आत्मना एव रक्षा यस्याः। आत्मनो रक्षा इति वा । १.महेन्द्रवारुणीवृक्षः,इन्द्रवारुणीवॄक्षः। २.विन्धकर्तृभ्यः आत्मनो रक्षणम् । ‘आत्मरक्षायां जपे विनियोगः’ सन्ध्याप्रयोगः।
आत्मरामः	(पु) आत्मनि रमते । आत्मनि राम,रमणं यस्य । आत्मराम+घञ् । ‘अकर्तरि च कारके संज्ञायाम्’ ३.३.१९। आत्मज्ञानेनतृप्तः योगीन्द्रः। ब्रह्मज्ञानी ।
आत्मलाभः	(पुं) आत्मनः लाभः। १.जननम्,जन्म,उत्पत्तिः। २.मुक्तिः, ब्रह्मज्ञानप्राप्तिः। ‘रुपादीन् विषयान् निरुप्यकरणैयैरात्मलाभस्त्वा’ मुद्रा०३.७०। ‘आत्मलाभात्परोलाभः नास्तीतिमुनयो विदुः’ पुराण०।
आत्मलोमन्	(न) आत्मनः लोम । १.शरीरकेशः। २.श्मश्रु । ‘दाढिका’ अमरः।
आत्मवान्	(पुं)(वि)(आत्मवत्) आत्मा अस्मिन् । स्वामिन् अस्ति । आत्मन्+मतुप् । ‘तदस्यास्त्यस्मिन् इति मतुप्’ ५.२.९४। १.विष्णुः,हरिः। ‘स्वे महिम्नि प्रतिष्ठानात् आत्मवानभिधीयते ।’ ‘अनुत्तमो दुराधर्षः कृतज्ञः कृतिरात्मवान्’ वि०सं०। २.आत्मा वश्यतया अस्ति अस्य । वश्यचित्तः,जितमनः। ‘आत्मवान् सत्ववानुक्तः उत्पलमाला । ‘अथ वीक्ष्य रघुः प्रतिष्ठितं प्रकृतिष्वात्मजमात्मवत्तया’ रघुः८.१०। ‘गृहे गुरावरण्ये वा निवसन्नात्मवान् द्विजः’ मनुः। ३.दृढचित्तः निर्विकारमनः। आत्मा प्रकाश्यतया अस्ति अस्य । ‘उदये मदवाच्यमुञ्जता श्रुतमाविष्कृतमात्मवत्तया’ रघुः८.८४। ५.आत्माना तुल्यम् । आत्मन्+वतिः। ‘तेनतुल्यं क्रियाचेद्वतिः’ ५.१.११५। आत्मना तुल्या क्रिया वा । स्वसदृशः,आत्मसमः। (अ) ‘आत्मवत् सर्वभूतेषु यः पश्यति स पण्डितः’ चाणक्यः। ‘आत्मवत्मन्यते जगत्’ नीति०। ६.आत्मविद्या । 
आत्मवित्	(वि)(पुं) आत्मानं यथार्थरुपेण वेत्ति । आत्मन्+विद्(ज्ञाने)+क्विप् । ‘सत्सूद्विष०’ ३.२.६१। आत्मवेत्ता,ब्रह्मज्ञानी । ‘तरति शोकमात्मवित्’ श्रुतिः। ‘य इहात्मविदो विपक्षमध्ये’ माघः२.१२६। ‘अधीयन्नात्माविद्‌विद्याम्’ भट्टिः।
आत्मवीरः	(पुं)(वि) आत्मा,प्राणः वीर इव यस्य । १.विशिष्टबलयुक्तः। २.श्यालः। ३.पुत्रः। ४.विदूषकः। ‘आत्मवीरः प्राणवति स्यालके च विदूशके’ मेदिनी०। (वि) बलशाली ।
आत्मवृत्तम्	(न) आत्मनः वृत्तम् । स्वचरितम्,आत्मकथा ।
आत्मवृत्तिः	(स्त्री) आत्मनो वृत्तिः। आत्मनः अन्तःकरणस्य वृत्तिः स्थितिः। १.चित्तवृत्तिः,मनस्स्थितिः,अन्तःकरणावस्था । ‘जगच्छरण्यस्य निराशिषः सतः किमोभिराशोप हतात्मवृत्तिभिः’ कुमारः५.७६। २.स्वकर्म । ‘विस्मापयन् विस्मितदात्मवृत्तौ सिंहोरुसत्वं निजगाद सिंहः’ रघुः१.३३।
आत्मशक्तिः	(स्त्री) आत्मनः शक्तिः। १.स्वसामर्थ्यम् । ‘दैवंनिहत्य कुरुपौरुषमात्म शक्त्या’ पञ्चत०। २.परमात्मनः माया । ३.जगज्जननरुपा शक्तिः। ४.मनोबलम् । ५.देहबलम् । ‘देवात्मशक्तिं स्वगुणैर्निरुढाम्’ श्रुतिः।
आत्मशल्या	(स्त्री) आत्मा स्वरुपं शल्यमिव यस्याः। शतावरीवृक्षः।
आत्मशुद्धिः	(स्त्री) आत्मनो देहस्य,मनसः,बुद्धेर्वा शुद्धिः। १.देहशुद्धिः। २.मनश्शुद्धिः। ३.बुद्धिशुद्धिः। ‘अद्भिः शुध्यन्ति गात्राणि,बुद्धिर्ज्ञानेन शुध्यति । अहिंसया च भूतात्मा मनः सत्येन शुध्यति ।’ ४.संचितकर्मफलनाशात् सम्भाव्यमाना शुद्धिः। ‘योगिनः कर्मकुर्वन्ति सङ्गंत्यक्त्वात्मशुद्धये’ गीता५.११।
आत्मश्लाघा	(स्त्री) आत्मनः श्लाघा श्लाघनं स्तुतिः वा । १.आत्मस्तुतिः,श्लाघनम् । २.स्वप्रशंसा । 
आत्मसंयमः	(पु) आत्मनः,मनसः संयमः। १.मनोनिग्रहः,चित्तसंयमः। ‘आत्मसंपमयोगाग्नौ जुह्वति ज्ञानदीपिते’ गीता४.२७।
आत्मसपन्नः	(पु)(वि) आत्मना संपन्नः। मेधावी,बुद्धिमान् । ‘तमात्मसंपन्नमनिन्दितात्मा रघुः१८.१८।
आत्मसमिद्भवा	(स्त्री) बुद्धिः,पुत्री ।
आत्मसमुद्भवः	(पु) आत्मना समुद्भवति । १.विष्णुः। २.ईश्वरः। ३.चतुर्मुखः,ब्रह्मा । परमात्मना समुद्भवः। ४.आत्मा,देहः,मनः। ५.आकाशादयः। स्वात्मना समुद्भवः। ६.पुत्रः। ७.कामः। मनसोद्भवः। ६.मन्मथः। ७.सुखदुःखादयः। (स्त्री) ८.कन्या । ९.बुद्धिः।
आत्मसम्भवः	(पुं) ‘आत्मसमुद्भवः’ इत्यस्थैव अर्थः। ‘चाकार नाम्ना रघुरात्मसम्भवम्’ रघुः३.२१।
आत्मसात्	(अ) आत्मनः अधीनो भवति,सम्पद्यते,अधीनं करोति वा सति । आत्मन्+सातिः। ‘तदधीनवचने’ ५.४.५४। कृ,भू,अस् धातुभिः संपदा च योगे सातिः स्यात् । आत्मसात् करोति,आत्मसाद्भवति,आत्मसात्संपद्यते एवं रुपाणि । अस्य सम्पद्यादियोगे एव साधुत्वम् । स्वाधीनम्,स्ववशम् ।
आत्मसिद्धः	(पुं)(वि) आत्मना सिद्धः,स्वयं सिद्धः,अयत्ननिष्पन्नः।
आत्मसुखः	(पुं)(वि) आत्मैव सुखम् अस्य । मोक्षानन्दः,परमात्मप्रप्तिरुपो आनन्दः। ‘आत्मैव सुखं सच्चिदानन्दरुपत्वात् ।’
आत्मस्थः	(पुं)(वि) आत्मज्ञानाय तिष्ठति यतते वा । आत्मन्+ष्ठा(गतिनिवृत्तौ)+कः। ‘सुपि स्थः’ ३.२.४। १.आत्मनिष्ठः ब्रह्मज्ञानाय यतमानः। २.मनसि स्थितः। ३.देहेद्थितः।
आत्महत्या	(स्त्री) आत्मनः,देहस्य हत्या हननम् । आत्मघातः,स्ववधः।
आत्महा	(पुं)(वि)(आत्महन्) आत्मानं हतवान् । आत्मन्+हन(हिंसागत्योः)+क्विप् । ‘क्विप् च’ ३.२.७६। १.आत्मज्ञानरहितः,देहाद्यभिमानी,यः परमात्मज्ञानंसंपादनं विना व्यर्थं जीवति सः। ‘नृदेहमाद्यं सुलभं सुदुर्लभं प्लवं सुकल्पं गुरुकर्णधारम् । मथानुकूलेन नभस्वतेरितं पुमान् भवाब्धिं न तरेत् स आत्महा’ भाग०११.२०.१७। ‘यस्त्वात्मकुक्त्यै न यतेत मूढधीः स आत्महा स्वं विनिहन्त्यसद्गृहात्’ विवेकचू०।
आत्मा	(पुं)(आत्मन्) अतति सन्ततभावेन जाग्रदादि सर्वासु अवस्चास्तु अनुवर्तते । अत(सातत्यगमने)+मनिन् । ‘सातिभ्यां मनिन्मनिणौ’ उ०४.१५३। १.जीवः। ‘आत्मानं रचिनं विद्धि मनः प्रगृहमेव च’ कठ०। २.स्वभावः। ३.बुद्धिः,ज्ञानम् । ‘तमात्मसंपन्नमनिन्दितात्मा कृत्वा युवानं युवराजमेव’ रघुः१८.१८। ४.परव्यावर्तनम् । ‘यत्ने स्वभावे परमात्मनि । चित्ते धृतौ च बुद्धौ च परव्यावर्तनेपि च’ धरणिः। ५.देहः। ६.मनः,चित्तम् । ‘आरेभिरेजितात्मानः पुत्रीयामिष्टिमृविजः’ रघुः १०.४। ७.परमात्मा ब्रह्म । ‘यच्चाप्नोति यदादत्ते यच्चात्ति विषयानिह । यच्चास्य सन्ततो भावः तस्मादात्मेति कीर्त्यते । आत्मेव दृष्टः सहसा प्रजानांमादशीनेच्छामितरेषु दत्ते’ याद०१८.९३। ८.पुत्रः। ‘आत्मा वै पुत्र नामासि ।’ ९.सूर्यः। १०.अग्निः। ११.वायुः। ‘क्षेत्रज्ञ आत्मा पुरुषः’ अमरः१.५.२९। ‘आत्मा चित्ते धृतौ यत्ने घिषणायां कलेवरे । परमात्मनि जीवेर्के हुताशन समीरयोः’ स्वभावे । ‘क्षेत्रज्ञावात्मनिपुणौ’ हैमः। ‘आत्मा कलेवरे ।’ १२.स्वः,स्वयम् । ‘आत्मानममृतोदन्तस्थितममन्यत’ याद०१६.२३८। १३.स्वरूपः। ‘अथविश्वात्मने गौरी सन्दिदेश मियः सखीम्’ कुमारः६.१। 
आत्माधीनः	(पुं)(वि) आत्मनोऽधीनः। आत्माधि+खः। ‘अषडक्षाशित०’ ५.४.७। १.पुत्रः। २.श्यालः,स्थालः। ३.स्वतन्त्रः। ४.बलिष्ठः। ‘आत्माधीनः सुते प्राणाधारे स्थाले विदूषके’ हैमः।
आत्मानुरुपः	(पुं)(वि) आत्मनः अनुरुपः। जातितृत्तादिना स्वतुल्यः। ‘तस्यामात्मानुरुपायामात्मजन्मसमुत्सुकः’ रघुः१.३३।
आत्मापहारकः	(पुं)(वि) आत्मनम् अपहरति । आत्मन्+अप+हृञ्(हरणे)+ण्वुल् । ‘ण्वुल्तॄचौ’ ३.१.१३३। १.आत्मस्वरुपं वास्तविकं वा गोपयति निन्हते ? ‘योऽन्यथासन्तमात्मनमन्यथा सत्सुभाषते सपापकृत्तमो लोके स्तेन आत्मापहारकः’ मनुः४.२५५। 
आत्मापहारिन्	(पुं) आत्मापहारिन्+णिनिः। ‘सुप्यजातौ०’ ३.२.७८। ‘किं तेन न कृतं पापं चौरेणात्मापहारिणा’ स्मृतिः। (स्त्री) आत्मापहारिन्+ङीप् । ‘ऋन्नेभ्यो ङीप्’ ४.१.५। आत्मापहारिणी । 
आत्मारामः	(पुं) आत्मनि आरामः वा आत्मैव आरामः उद्यानं यस्य वा आत्मनि आरमन्ते । १.ब्रह्मानन्दाय यतमानः योगी । २.ब्रह्मानन्दमनभवन् योगी वा । ‘आत्मारामा विहितरतयो निर्विकल्पे समाधौ’ वेणी०१.२३। ‘आत्मारामः स योगीन्द्रो ब्रह्मभूतो भवेदिति’ काशी०।
आत्यन्तिकः	(वि) अत्यन्तं+ठञ्/ठक् । ‘विनयादिभ्यष्ठक्’ ५.४.३४। १.अत्यन्तः,अधिकः। ‘सा विष्णोरिव विष्णुगुप्तहतकस्य आत्यन्तिकश्रेयसे’ मुद्रा०२.१५। २.अत्युत्तमः,श्रेष्ठः,अतिशयः। अन्तम् अतिक्रान्तम्, अत्यन्तम् अत्यन्तम् एव आत्यन्तिकम् । ‘सुखमात्यन्तिकं यत्तद्बुद्धिग्राय्हमतीन्द्रियम्’ गीता६.२१। ३.सर्वोच्यः,पूर्णः,अत्यन्तिकी स्वत्वनिवृत्तिः। 
आत्यन्तिकदुःखनिवृत्तिः	(स्त्री) आत्यन्तिकी दुःखनिवृत्तिः। मोक्षः,मुक्तिः। 
आत्यन्तिकप्रलयः	(पुं) चतुर्विधप्रलयेषु अन्यतमः। नित्यः प्राकृतः नैमित्तिकः आत्यन्तिकाचेति प्रलयः चतुर्विधः। ‘घनो यदार्कप्रभवो विदीर्यते चक्षुः स्वरूपं रविमीक्षते तदा । यदाय्हहङ्कार उपाधिरात्मनो जिज्ञासया नश्यति तहर्यनुस्मरेत् । यदैवमेतेन विवेकहेतिना मायामयाहङ्कारणात्मबन्धनम् । छित्वाच्युतात्मानुभवोऽवतिष्ठते तमाहुरात्यन्तिकमङ्ग संप्लवम्’ भाग०१२.४.३३.३४।
आत्यन्तिकसुखम्	(न) आत्यन्तिकं च तत् सुखञ्च कर्मधारय समासः। अतिशयसुखम्,शाश्वतसुखम् केवलम् आत्मबुद्ध्या प्राप्तुं योग्यं सुखम् । ‘निर्गुणे ब्रह्मणि मयि धारयन् विशदं मनः। परामानन्दमाप्नोति यत्र कामोऽवसीयते’ भाग०११.१५.१७।
आत्ययिकः	(वि) अत्ययो नाशः प्रयोजनमस्य । अत्यय+ठक् । ‘प्रयोजनम्०’ ५.१.१०९। १.नाशकारणं कार्यम्,सर्वनाशकरम् । ‘कच्चिदात्ययिकं श्रुत्वा तदर्थमनुचित्य च । प्रियाण्यनुभवन् शेषे न त्वमन्तः पुरे नृपः’ भा०सभा०५.८८। २.पीडाकरः,अमङ्गलकरः,अशुभसूचकः। ३.अत्यावश्यकः,अपरिहार्यः।
आत्रेयः	(पुं) अत्रेः अपत्यम् । अति+ढक् । ‘इतश्चानिञः’ ४.१.१२२। १.अत्रिमहर्षेः पुत्रः। १.चन्द्रः। २.दूर्वासमुनिः। ३.दत्तात्रेयः। २.अत्रिवंशे जातः। (स्त्री) १.काचित् नदी । २.अत्रिमहर्षेः पत्नी । ३.अत्रिमहर्षेः पुत्री । ४.रजस्वाला स्त्री ।
आत्रेयिका	(स्त्री) आत्रेयी+कन्+टाप् । रजस्वला स्त्री । 
आत्विजीनः	(पुं) ऋत्विजं तत्कर्माहीति । ऋत्विज्+खञ् । ‘यज्ञर्त्विग्भ्यां तत्कर्मार्हतीत्युपसंख्यानम्’ वा०५.१.७२। १.यजमानः। ‘स्वयं यजमाने’ सि०कौ०। २.ऋत्विक् । ‘दक्षिण्यदिष्टं कृतमार्त्विजीनैस्तद्यातु धानैश्चिचिते प्रसर्पत्’ भट्टिः२.२९।
आथर्वणः	(पुं) अथर्वणा प्रोक्तो वेदः अथर्वा । १.अथर्ववेदम् अधीतस्य धर्मः। २.अथर्ववेदः। तमधीते । अथर्वन्+ठक् । ‘वसन्तादिभ्यष्ठक्’ ४.२.६३। आथर्वाणिक+अण् । इकलोपश्च ‘आथर्वणिकस्येकलोपश्च’ वा०४.३.१३३। ३.अथर्वशाखायाः पुरोहितः। (न) ४.अथर्ववेदमन्त्राणां समूहः। अथर्वणस्य इदम् । अथर्वण+अण् । ‘तस्येदम्’ ४.३.१२०। ५.अथर्ववेदविहितं कर्म,आभिचारिककृत्यम् |
आथर्वणिकः	(पुं) अतथर्वणा प्रोक्तो वेदः अथर्वा । तम् अधीते । अथर्वन्+ठक् । ‘वसन्तादिभ्यष्ठक्’ ४.२.६३। १.अथर्ववेदमधीतवान् ब्राह्मणः। २.अथर्वणवेदः।
आदंशः	(पुं) आ+दंश(दशने)+घञ्(भावे)| ‘भावे’ ३.३.१८। १.दशनम् । आदश्यते अनेन ।  आ+दंश(दशने)+घञ्(करणे)| ‘हलश्च’ ३.३.१२१। २.दन्तः| आदश्यते अत्र । अधिकरणे घञ् ‘हलश्च’ ३.३.१२१। ३.दष्टः प्रदेशः| 
आदरः	(पुं) आ+दृङ्(आदरे)+अप् । ‘ग्रहवृदृ निश्चिगमश्च’ ३.३.५८। १.उत्साहः,कुतूहलम्,आशा । ‘तद्दर्शनादभूच्छम्भोर्भूयान् दारार्थमादरः’ कुमा०६.१३। २.गौरवम्,मर्यादा । ‘प्रायः प्रत्ययमाधात्ते स्वगुणेषूत्तमादरः’ कुमार०६.२०। ३.प्रयत्नः। ‘गृहयन्त्रपताकाश्रीरपौरादरनिर्मिता’ कुमार०६.४१। ४.प्रारम्भः,उपक्रमः। ५.प्रीतिः,विश्वासः। ‘अमर्षशून्येन जनस्य जन्तुना न जातहार्देन च विद्विषादरः’ किरा०१.३३। आ+दृङ्(आदरे)+ल्युट्(भावे)। ‘ल्युट् च’ ३.३.११५। आदरणम् । १.गौरवम् । २.प्रीतिः। ३.सत्कारः। 
आदरणीयः	(वि) गौरवार्हः। आ+दृङ्(आदरे)+अनीयर् । ‘तव्यत्तव्यानीयरः’ ३.१.९६। प्रीतिपात्रः।
आदर्शः	(पुं) आदृश्यते अत्र रूपम् । आ+दृशिर्(प्रेक्षणे)+घञ् । ‘हलश्च’ ३.३.१२१। १.दर्पणः। ‘अदृश्यतादर्शतलामलेषु च्छायेव या स्वर्जलधेर्जलेषु’ माघः३.३५। ‘आत्मानमनालोक्य च शोभमानमादर्शबिम्बे स्तिमितायताक्षी’ कुमारः६.२२। २.टीका,व्याख्यानम् आदृश्यते सम्यक् ज्ञायते ग्रन्थार्थोऽत्र । ३.पुस्तकस्य मूलप्रतिः। ४.प्रकारः। ५.देशस्य सीमा । ‘आदर्शो दर्पणे टीकाप्रतिपुस्तकयोरपि’ मेदिनी०।
आदर्शनम्	(न) प्रदर्शनम् ।
आदहनम्	(न) आ+दह+ल्युट्(भावे)। १.ज्वलनम् । २.हननम् । ३.श्मशानम् । ‘आदहयतेऽस्मिन्निति आदहनं श्मधानम्’ शु०त०रघु०।
आदाता	(वि) (आदातृ) आ+डुदाञ्(दाने)+तृच् । ‘ण्वुल्तृचौ’ ६.१.१३३। स्वीकर्ता । ‘आदाननित्याच्चादातुराहरेदप्रयच्छतः’ मनुः११.१५। (स्त्री)आदातृ+ङीप् । आदात्री ।
आदानम्	(न) आ+डुदाञ्(दाने)+ल्युट् । ‘ल्युट् च’ ३.३.११५। १.स्वीकरणम्,ग्रहणम् । ‘आदानं हि विसर्गाय सतां वारिमुचामिव’ रघुः४.८६। २.अश्वस्य आभरणम् । ‘आदानं ग्रहणेऽपि स्यादलङ्कारे च वाजिनाम्’ मेदिनी०। ३.अङ्गीकारः,सम्मतिः। ४.रोगलक्षणम्,अनारोग्यचिह्नम् । आ+दाप्(लवने)+ल्युट् । ‘ल्युट् च’ ३.३.११५। ५.कर्तनम् ।
आदायः	(पुं) आ+डुदाञ्(दाने)+घञ्(भावे)| ‘भावे’ ३.३.१८। १.स्वीकरणम्,आदानम् । (अ) आ+डुदाञ्(दाने)+ल्यप् । ‘समासेऽनञ् पूर्वे क्त्वो ल्यप्’ ७.१.३७। २.स्वीकृत्य,गृहीत्वा । ‘आदाय शालिस्तबकानदूरात् प्राप्ता शुकश्रेणिरसौ विभाति’ याद०१८.७६। 
आदायचरः	(वि) आदाय चरति । आदाय+चर(गतौ)+टः। ‘भिक्षासेनादायेषु च’ ३.२.१७। आदाय गन्ता । ‘द्विषन् वनेचराग्र्याणां त्वमादायचरो वने’ भट्टिः५.९७। (स्त्री) आदायचर+ङीप् । ‘टिट्ढाणञ्….’ ४.१.१५। आदायचरी ।
आदायी	(वि) (आदायिन्) आ+डुदाञ्(दाने)+णिनिः। ‘सुप्यजातौ णिनिस्ताच्छील्ये’ ३.२.७८। स्वीकर्ता,आदाता । (स्त्री) आदायी+ङीप् । ‘ऋन्नेभ्यो ङीप्’ ४.१.५। आदायिनी ।
आदिः	(पुं) आ+डुदाञ्(दाने)+किः। ‘उपसर्गे घोः किः’ ३.३.९२। १.प्ररम्भः। ‘आदौ लक्ष्मीरभजत हरिम् रुक्मिणीरूपदृश्या’ याद०१४.७८। २.कारणम् । ‘न मे विदुः सुरगणाः प्रभवं न महर्षयः। अहमादिर्हि देवानां महर्षिणां च सर्वशः॥’ गीता१०.१। ३.समीप्यम् । ४.प्रथमः भागः,पूर्वावयवः। ‘आदिरन्त्येन सहेता’ पा०सू०१.१.७१। ५.आश्रयः,अवलम्बनम् । ‘विष्णुरादिः पृथासूनोः भीष्मादिश्च सुयोधनः। ते जयन्ति रणे शत्रुन् येषां विष्णुः सदाश्रयः॥’ विष्णु०स०॥ (वि) ६.प्रथमः। ‘जगदादिरनादिस्त्वं जगदन्तो निरन्तकः’ कुमार०२.९। ७.मुख्यः,प्रधानः। ८.सदृशः। ‘भूवादयो धातवः’ पा०सू०१.३.१।
आदिकर्ता	(पुं) (आदिकर्तृ) आदिः प्रथमं कर्ता सृष्टिकर्ता । ईश्वरः,परमात्मा । ‘गरीयसे ब्रह्मणोऽप्यादिकर्त्रे’ गीता११.३७।
आदिकर्म	(न) (आदिकर्मन्) १.प्रथमकार्यम् । २.कार्यस्य आरम्भः। ‘आदिकर्मणि क्तः कर्तरि च’ पा०सू०३.४.७१। २.आदौ कृतं कर्म ।
आदिकविः	(पुं) आदिः प्रथमः कविः। १.ब्रह्मा,चतुर्मुखः। चतुरः वेदान् आदौ ज्ञातवान् इत्यतः ब्रह्मा आदिकविः। ‘जन्माद्यस्य यतोऽन्वयादितरश्चार्थेष्वभिज्ञः स्वराट् तेने ब्रह्म हृदा य आदिकवये मुह्यन्ति यत्सूतयः’ भागः१.१। २.वाल्मीकिमहर्षिः। अनेन महर्षिणा काव्यपद्धतिः प्रदर्शिता ।
आदिकारणम्	(न) आद्यं कारणम् । १.प्रथमकारणम् । २.सृष्टिकारणं सृष्टिकर्ता ब्रह्मा । ३.मूलप्रकृतिः,प्रधानम् साङ्ख्यामते । ४.पुद्गलरूपः परमाणुः जैनमते । ५.निमित्तकारणीभूतः ईश्वरः,उपादानकारणः परमाणुः च नैयायिकवैशेषिकमतयोः।
आदिकाव्यम्	(न) आद्यं काव्यम् वाल्मीकिरचितं श्रीमद् रामायणम् ।
आदितः	(अ)(आदितस्) आदौ । आदि+तसिः। ‘आद्यादिभ्य उपसङ्ख्यानम्’ वा०५.४.४४। १.प्ररम्भे । ‘पतीन् प्रजानामसृजं महर्षीनादितो दश’ मनुः१.३४। २.आदितः,आरम्भतः। ‘तद्दैवेनादितो हतम्’ उत्तर०२०।
आदिता	(स्त्री) आद्यता,कारणत्वम् । ‘आदितामजननाय देहिनामन्ततां च दधतेऽनपायिने’ माघः१४.६५। 
आदितालः	(पुं) सङ्गीतशास्त्रोक्तः कश्चन तालः। ‘एक एव लघुर्यत्र आदिताल स उच्यते ।’
आदितेयः	(पुं) अदित्याः अपत्यम् । अदिति+ढक् । ‘स्त्रीभ्यो ढक्’ ४.१.१२०। १.सूर्यः। २.देवता,अदितेः पुत्रः।  
आदित्यः	(पुं) अदित्याः अपत्यं पुमान् । अदिति+ण्यः। ‘दित्यदित्यादित्यपत्युत्तरपदाण्ण्यः’ ४.१.८५। १.देवता,अदितेः पुत्रः। २.सूर्यः,जिगीशादित्याः। ‘धाता मित्रोऽर्यमा रूद्रः वरुणः सूर्य एव च । भगो विवस्वान् पूषा च सविता दशमः स्मृतः। एकादशस्तथा त्वष्टा विष्णुर्द्वादश उच्यते ।’ ३.विष्णुः। ‘स्वयम्भूःशम्भुरादित्यः’ विष्णु०स०। ‘आदित्यानामहं विष्णुः ज्योतिषां रविरंशुमान्’ गीता १०.२१। ४.आकाशः,सूर्यलोकः। ‘अग्नौ प्रास्ताहुतिः सम्यगादित्यमुपतिष्ठते । आदित्याज्जायते वृष्टिः वृष्टेरन्नं ततः प्रजाः॥’ मनुः३.७६। ५.अर्कवृक्षः। ६.भानुवासरः। ७.हस्ता नक्षत्रम् सूर्यदेवताकम् ।
आदित्यकेतुः	(पुं) आदित्यस्य केतुः। १.सूर्यस्य सारथिः अरुणः। २.धृतराष्ट्रस्य पुत्रेषु अन्यतमः।
आदित्यपत्रम्	(न) अर्कपत्रम् ।
आदित्पुराणम्	(न) आदित्येन उक्तं पुराणम् उपपुराणभेदः।
आदित्यकेतुः	(पुं) आदित्यस्य केतुः। १.सूर्यसारार्थः अरूणः। २.धृतराष्ट्रस्य पुत्रेषु अन्यतमः। 
आदित्यपत्रम्	(नं) आदित्यस्य अर्कपत्रस्य इव पत्रम् अस्य । १.अर्कपत्रम् । २.आदित्यनामकं पत्रम् ।
आदित्यपुत्रः	(पुं) आदित्यस्य पुत्रः,सूर्यपुत्रः। १.शनिग्रहः। २.कर्णः। ३.सुग्रीवः। ४.यमः। (पुं०द्वि०व) ५.अश्विनीदेवते ।
आदित्यपुष्पिका	(स्त्री) आदित्यवर्णं रक्तं पुष्पम् अस्याः। अर्कवृक्षः।
आदित्यव्रतम्	(न) आदित्यस्य उपासनात्मकं व्रतम् सूर्योपासनव्रतम् ।
आदित्यसुता	(स्त्री) सूर्यपुत्री । १.यमुनानदी । २.तपतीनदी ।
आदित्सा	(स्त्री) आदातुम् इच्छा । आ+डुदाञ्(दाने)+सन्+अः। ‘अप्रत्ययात्’ ३.३.१०२। स्वीकर्तुम् इच्छा ।
आदित्सुः	(वि) आदातुम् इच्छुः। आ+डुदाञ्(दाने)+सन्+उः। ‘सनाशंसभिक्ष उः’ ३.२.१६८। स्वीकर्तुम् इच्छुकः। ‘आदित्सुभिर्नूपुरशिञ्जितानि’ कुमार०१.३४।
आदिदेवः	(पुं) आदौ दीव्याति । दिवु(क्रीडादौ)+अच् । ‘नन्दिग्रहि०’ ३.१.१३४। १.विष्णुः। ‘आदिदेवो महादेवो देवेशः’ वि०स०। २.सूर्यः। ३.शिवः। ४.परब्रह्म,मूलकारणम् । ‘त्वमादिदेवः पुरूषः पुराणः त्वमस्य विश्वस्य परं निधानम्’ गीता११.३७।
आदिदैत्यः	(पुं) हिरण्यकशिपुः। ‘आदिदैत्यो महावीर्यो हिरण्यकशिपुः पुरा’ भा०वन०१०१.२३।
आदिपर्व	(न) (आदिपर्वन्) महाभारतस्य अष्टादशपर्वसु अन्यतमम् आदिमम् ।
आदिपुराणम्	(न) सर्वेषां पुराणानां मूलभूतं पुराणम्,ब्रह्मकृतं पुराणम्, एतदेव आधारीकृत्य अष्टादश पुराणानि व्यासमहर्षिणा रचितानि अष्टादश मनौपम्यं सारात्सारतरं द्विज । ब्रह्माण्डं च चतुर्लक्षं पुराणत्वेन पठ्यते ॥ तदेव व्यस्य गदितमत्राष्टादशधा पृथक् । पाराशर्येण मुनिना सर्वेषामपि मानद’ नारदपुराणे ब्रह्मवाक्यम् ।
आदिपुरूषः	(पुं) पूरूषः। १.परमपुरूषः,नारायणः। २.हिरण्यगर्भः। ‘तमर्घ्यमर्ध्यादिकयादिपूरूषः’ माघः१.१४।
आदिमः	(वि) आदौ भवः। आदि+डिमच् । वा०‘अग्रादिपश्चाड्डिमच्’ ४.३.२३। आदौ जातः,प्रथमः।
आदिमान्	(वि) (आदिमत्) आदिः अस्य अस्ति । आदि+मतुप् । ‘तदस्यास्त्यस्मिन्निति मतुप्’ ५.२.९४। १.आरम्भवान् । २.कारणयुक्तः। ३.जन्यः।
आदिराजः	(पुं) आदिः,आद्यः राजा । आदि+राजा+टच् । ‘राजाहःसखिभ्यष्टच्’ ५.४.९१। पृथुमहाराजः,महाराजेषु पृथुः आदिमः।
आदिवराहः	(पुं) विष्णेः दशावतारेषु तृतीयः अवतारः।
आदिशक्तिः	(स्त्री) आद्या शक्तिः। १.परमात्मनः मायारूपशक्तिः। २.दुर्गादेवी ।
आदिशरीरम्	(नं) आद्यं शरीरम् । १.लिङ्गशरीरम् पापपुण्यादिसंरक्षणार्थं योग्यं शरीरम् । ‘अयमादिशरीरेण देवसृष्तेन मानवः। शुभानामशुभानां च कुरूते सञ्चयं महत् ॥ आयुषोऽन्ते प्रहायेदं क्षीणप्रायं कलेवरम् । सम्भवत्येव युगपद्यतो नास्त्यन्तराभावः॥ तत्रास्य स्वकृतं कर्म छायेवानुगतं तदा । फलत्यथ सुखार्हो वा दुःखार्हो वाऽथ जायते ॥’ भा०वनप०१८६ २४,२५,२६। २.कारणशरीरम्,सूक्ष्मशरीरम् ।
आदिष्टम्	(न) आ+दिश(अतिसर्जने)+क्तः। ‘निष्ठा’ ३.२.१०२। १.उच्छिष्टम् । (वि) २.उपदिष्टम् । ‘अग्रे भवन् गुरूरिव स्वयमानकानामादिष्टसम्पदिव कन्धरया तवैषः’ याद०१९.२३। ३.आज्ञप्तम् । ‘आदिष्टोऽस्मि महाराजमहामोहेन ।’ ‘वत्स ! दम्भ,प्रतिज्ञातं विवेकेन प्रबोधोदयाय प्रेषिताथा तेषु तेषु तीर्थेषु शमदमादयः’ प्रबोध०२। ४.व्याकरणानुसारम् आदेशप्राप्ताक्षरम् ।
आदिसर्गः	(पुं) आदिः जगतः प्रथमा सर्गः सृष्टिः। महाप्रलयानन्तरं जातः आद्यसृष्टिः।
आदी	(वि) (आदिन्) अत्ति । अद(भक्षणे)+णिनिः। ‘नन्दिग्रहि०’ ३.१.१३४। भक्षकः। (स्त्री) आदिन्+ङीप् । ‘ऋन्नेभ्यो ङीप्’ ४.१.५। आदिनी । ‘पुत्रादिनी त्वमसि पापे’ सि०कौ०।
आदीनवः	(पुं) आदीनस्य वानं प्राप्तिः। आ+दीङ्(क्षये)+क्तः। ‘नपुंसके भावे क्तः’ ३.३.११४। वा(गतिगन्धनयोः)कः। ‘ग्रहवृदृनिश्चिगमश्च’ ३.३.५८। १.प्रमादः,दोषः। २.क्लेशः। ३.दुरन्तम् । ४.रोषः। ५.क्लेशयुक्तः। आ+दीङ्(क्षये)+क्तः। ‘गत्यर्थाकर्मक०’ ३.४.७२। ‘आदीनवः पुमान् दोषे परिक्लेशदुरन्तयोः’ मेदिनी०।
आदीपकः	(वि) आदीपयति । आ+दीपी(दीप्तौ)+णिच्+ण्वुल् । ‘ण्वुल्‌तृचौ’ ३.१.१३३। १.प्रकाशकः। २.प्रेरकः,उत्तेजकः। ३.दहनकर्ता । ‘राज्ञो वधं चिकीर्षेद्यः तस्य चित्रो वधो भवेत् । आदीपकस्य स्तेनस्य वर्णसङ्करिकस्य च ॥’ भा०शान्तिप०८५.२२।
आदीपनम्	(नं) आ+दीपी(दीप्तौ)+णिच्+ल्युट् । ‘ल्युट् च’ ३.३.११५। आ+दीपी(दीप्तौ)+णिच्+ल्युः। ‘‘नन्दिग्रहि०’ ३.१.१३४। १.प्रेरणम् । २.दहनम् । ३.प्रकाशनम् । ४.ज्वलनम्,आदीपनम् । 
आदीपितः	(वि) आ+दीपी(दीप्तौ)+णिच्+क्तः। ‘अन्येष्वपि दृश्यते’ ३.२.१०२। १.प्रकाशितः,ज्वलितः। २.प्रेरितः। ३.ज्वालितः। ४.दाहितम् ।
आदृतः	(वि) आ+दृङ्(आदरे)+क्तः। ‘अन्येष्वपि दृश्यते’ ३.२.१०२। १.पूजितः। २.प्रीतः। ‘आदृता नखपदैः परिरम्भाश्चुम्बितानि धनदन्तनिपातैः’ किरा०९.४९।  आ+दृङ्(आदरे)+क्तः(कर्तरि)। ‘गत्यर्थाकर्मक०’ ३.४.७२। ३.आदरेण दृश्यमानः। ‘आत्मानमादृतो रक्षेत् प्रमादाद्धि विनश्यति’ पञ्चतं०।
आदृत्यः	(वि) आ+दृङ्(आदरे)+ण्यत् । ‘ऋहलोर्ण्यत्’ ३.१.१२४। १.आदरणीयः। २.आदर्तुं योग्यः। ३.गौरवार्हः।
आदेयः	(वि) आदातुं योग्यः। आ+डुदाञ्(दाने)+यत्+ईत् । ‘अचो यत्’ ३.१.९७,‘ईद्यति’ ६.४.६५। स्वीकर्तुं योग्यम्,स्वीकार्यम् । ‘अनादेयस्य चादानादादेयस्य च वर्जनात्’ मनुः८.१७१।
आदेवनम्	(नं) आ+दिव+घञ्(भावे)। १.द्यूतक्रीडा । २.द्यूतसाधनम् । ३.द्यूतक्रीडाधारफलकम् ।
आदेशः	(पुं) आ+दिश(अतिसर्जने)+घञ् । ‘भावे’ ३.३.१८। १.आज्ञा । ‘आदेशं देशकालज्ञः शिष्यः शासितुरानतः’ रघुः१.९२। २.उपेदेशः। ३.यदि वर्णस्य वा धातोः स्थाने अन्यःवर्णः वा अन्यः धातुः प्रविष्टः तर्हि आदेशः भवति । ‘धातोः स्थान इवादेशं सुग्रीवं संन्यवेशयत्’ रघुः१२.५८। ‘स्थानिवदादेशोऽनल्‌विधौ’ पा०सू०१.१.५६। ‘अस्तेर्भूः’ २.४.५२। बभूव,भविता,भूयात् । सुधी+उपास्यः। यण् आदेशः। सुध्युपास्यः। ४.ग्रहाणां योगात् शुभाशुभफलानि । ५.भविष्यवाणी । ‘अन्यथा क्व सिद्धादेश प्रत्ययप्रर्थितायाः सिंहलेश्वरदुहितुः प्रवहणभङ्गनिमग्नायाः फलकासादनम्’ रत्ना०१। ६.उपदेशमात्रेण ज्ञायमानः। ब्रह्म ।
आदेशकः	(वि) आदिशति यः। आ+दिश(अतिसर्जने)+ण्वुल् । ‘ण्वुल् तृचौ’ ३.१.१३३। १.उपदेशकः। २.आज्ञापकः।
आदेशनम्	(नं) आ+दिश(अतिसर्जने)+ल्युट् । ‘ल्युट् च’ ३.३.११५। १.आज्ञापनम् । २.उपदेशः।
आदेशी	(पुं)(अदेशिन्) आ+दिश(अतिसर्जने)+णिनिः। ‘नन्दिग्रहि०’ ३.१.१३४। १.दैवज्ञः। २.गणकः। ३.उपदेशकः। ४.आज्ञापकः।
आदेश्यः	(वि) आ+दिश(अतिसर्जने)+ण्यत् । ‘ऋहलोर्ण्यत्’ ३.१.१२४। १.उपदेश्यः। २.आज्ञाप्यः।
आदेष्टा 	(पुं)(आदेष्टृ) आ+दिश(अतिसर्जने)+तृच् । ‘ण्वुल्तृचौ’ ३.१.१३३। १.याजकः। २.आज्ञाकर्ता । ऋत्विजं प्रति ‘कर्मक्रियताम्’ इति आदेशकर्ता । ३.यजमानः।
आद्यः	(वि) आदौ भवः। आदि+यत् । ‘तत्र भवः’ ४.३.५३। १.प्राचीनः। २.प्रथमः। ३.प्रधानः। ‘आसीन्महीक्षितामाद्यः प्रणवश्छन्दसामिव’ रघुः१.११। ‘आद्यकोललुलिता प्रकम्पनैः कम्पितां मुहुरनीदृगात्मनि’ माघः१४.४३। ४.अत्तुं योग्यम् । ५.खाद्यम् ।
आद्यकविः	(पुं) आद्यः कविः। १.वाल्मीकिः। २.ब्रह्मा पुराणकविः हिरण्यगर्भः।
आद्यबीजम्	(न) आद्यः मुख्यं बीजं कारणम् । १.आदिकारणम् । २.सांख्यमते ‘मूलप्रकृतिः।’ २.वेदान्तिनां मते ‘परब्रह्म,परमात्मा ।’ ३.न्यायवैशेषिकमतयोः परमाणुः।
आद्यमाषकः	(पुं) आद्यः माषकः। ‘दशार्धगुञ्जं प्रवदन्ति माषकम् ।’ पञ्चगुञ्जापरिमाणम् ।
आद्यम्	(न) अद(भक्षणे)+ण्यत् । ‘ऋहलोर्ण्यत्’ ३.१.१२४। धान्यम् ।
आद्या	(स्त्री) आदौ भवा । १.दुर्गादेवी । २.मासस्य आदिमं दिनम् । ३.प्रतिपत् ।
आद्याकाली	(स्त्री) आदौ भवा काली । कालसंग्रसनात् काली सर्वेषामादिरूपिणी । कालत्वादादिभूतत्वात् आद्या कालीति गीयते॥
आद्यूनः	(वि) आ+दिवु(क्रीडायाम्)+क्तः। ‘गत्यर्थाकर्मक०’ ३.४.७२,अविजिगीषायां नत्वम् । ‘दिवोविजिगीषायाम्’ ८.२.४९। १.औदरिकः कार्यानासक्तः। २.आदिहीनः।
आद्योतः	(पुं) आ+द्युत्+घञ् । प्रकाशः।
आद्योपान्तः	(वि) आद्यावधि उपान्तः। आद्यञ्च उपान्तञ्च। प्रथमावधिशेषपर्यन्तम् ।
आधमण्यम्	(नं) अधमर्णस्य भावः कर्म वा । अधम+ष्यञ् । ‘गुणवचन ब्राह्मणादिभ्यः कर्मणि च’ ५.१.१२४। ऋणी ।
आधमनम्	(न) आधीयते । आ+धा+कमनन् । १.बन्धकदानम् । २.न्यासः। ‘एकोह्यनीशः सर्वत्र दानाधमनविक्रये’ कात्यायनः। ‘एकोह्यनीशः सर्वत्र दानाधमन विक्रये’ कात्यायनः। ‘योगाधमनविक्रीतं योगदानप्रतिग्रहम्’ मनुः८.१६५।
आधर्मिकः	(वि) अधर्मं चरति । अधर्म+ठक् । ‘धर्मं चरति’ ४.४.४१। अधर्मशीलः।
आधर्षः	(पुं) आ+धृष(प्रसहने)+घञ्(भावे)। ‘भावे घञ्’ ३.३.१८। १.घृणा,तिरस्कारः। २.बलात् पीडनम् । ३.अपमानम् ।
आधर्षणम्	(नं) आ+धृष(प्रसहने)+ल्युट्(भावे)। ‘ल्युट् च’ ३.३.११५। १.घृणा । २.तिरस्कारः। ३.बलात् पीडनम् । 
आधर्षितः	(वि) आ+धृष(प्रसहने)+क्तः। ‘निष्ठा’ ३.२.१०२। १.तिरस्कृतः। २.अपमानितः। ३.बलात् पीडितः। 
आधाता	(वि) आ+डुधाञ्(धारणपोषणयोः)+तृच् । ‘ण्वुल्‌तृचौ’ ३.१.१३३। १.आस्थापकः। ‘पात्रविशेषे न्यस्तं गुणान्तरं व्रजति शिल्पमाधातुः’ मालवि०१.६। 
आधानम्	(न) आ+डुदाञ्(धारणपोषणयोः)+ल्युट् । ‘ल्युट् च’ ३.३.११५। १.संस्कारपूर्वकम् अग्न्यादेः प्रतिष्ठापनम् । २.स्थापितद्रव्यम् । ३.निक्षेपः। ‘प्रजानां विनयाधानात् रक्षाणाद्भरणादपि । स पिता पितरस्तासां केवलं जन्महेतवः॥’ रघुः१.२४। ४.गर्भाधानाम् । ५.उत्पादनम् ।
आधानिकः	(पुंन) आधानं गर्भाधानं प्रयोजनमस्य । आधान+ठञ् । गर्भाधानसंस्कारः।
आधाय	(अ) आधानम् । आ+डुधाञ्(धारणे)+ल्यप् । ‘समासे अनञ् पूर्वे क्त्वो ल्यप्’ ७.१.३७। स्थापयित्वा ।
आधायः	(पुं) आ+डुधाञ्(धारणपोषणयोः)+घञ् । ‘भावे घञ्’ ३.३.१८। १.आधानम् । २.स्थापनम् ।
आधारः	(पुं) आध्रियन्ते अस्मिन्निति आधारः। आ+धृञ्(अवस्थाने)+घञ् । ‘भावे’ ३.३.१८। १.साहाय्यम् । आ+धृङ्+घञ् । वा०३.३.१२२। ‘अध्यायन्यायोद्याव संहाराधारावायाश्च’ ३.३.१२२। २.आश्रयः। ३.अधिकरणम् । ‘आवृष्टि संरम्भमिवाम्बु वाहमपामिवाधारमनुत्तरङ्गम्’ कुमार०३.४८। ४.आलवालम् । ‘आधरबन्धप्रमुखैः प्रयत्नैः संवर्धितानां सुतनिर्विशेषम्’ रघुः५.६। ५.पात्रं,भाजनम् । ६.अम्बुधारणम् । ७.बद्धकन्दरः। ८.अधिकरणकारकम् ।
आधार्मिकः	(वि) अधर्म+ठञ् । अधार्मिकः। ‘नाधार्मिके वसेत् ग्रामे’ मनुः।
आधारनिलयः	(पुं) आधाराणां निलयः। १.विष्णुः। ‘जगदाधाराणां प्रह्लादविभीषण पाण्डवादीनां निलयः आस्पदम् ।’ २.परमात्मा । ‘आधारनिलयो धाता पुष्पहासः प्रजागरः’ विष्णुस०।
आधारशक्तिः	(स्त्री) आधारस्य शक्तिः। सर्वाधारशक्तिरूपा परमेश्वरशक्तिः। १.माया । २.प्रकृतिः। ३.परदेवता । ४.पीठपूजनीय देव भेदः। ‘आधारशक्त्यै नमः।’
आधाराधेयभावः	(पुं) आधारश्च आधेयश्च तयोः भावः। कस्य यदपेक्षया आधारत्वम् अपरस्य तदपेक्षयैव यत्र आधेयत्वं तादृशः सम्बन्धभेदः। घटभूतलयोः।
आधिः	(पुं) आधीयतेऽनेन । आ+डुधाञ्(धारणपोषणयोः)+किः। ‘उपसर्गे धोः किः’ ३.३.९२। १.मनोरोगः। ‘यान्त्येवं गृहिणीपदं युवतयो वामाः कुलस्याधयः’ शाकु०४.१७। ‘रुजन्ति चेतः प्रसभं समाधयः’ किरा०१.३७। २.प्रत्याशा । ३.आश्रयः। ४.व्यसनम् । ५.आधानम्,बन्धकद्रव्यम् । ६.अधिष्ठानम् । ७.न्यासः। ‘आधिः पुमांश्चित्तपीडा प्रत्याशा बन्धकेषु च । व्यसने चाप्यधिष्ठानेऽपि’ मेदिनी०।
आधिकरणिकः	(पुं) अधिकरणे नियुक्तः। अधिकरण+ठक् । ‘तत्र नियुक्तः ठक्’ ४.४.६९। न्यायाधीशः,प्राड्‍‍विवोकः।
आधिकारिकः	(वि) १.सर्वश्रेष्ठः। २.अधिकारी ।
आधिक्यम्	(न) अधिकस्य भावः। अधिक+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.अधिकत्वम् । २.अतिशयता ।
आधिज्ञः	(वि) आधि+ज्ञा+क । आधिं मनः पीडां जानाति । १.वक्रः। २.व्यथितः।
आधिदैविकम्	(न) देवेषु अधिदैवम् तत्र भवम् । अधिदैव+ठञ् । ‘अन्तः पूर्वपदाट्ठञ्’ ४.३.६०,‘अनुशतिकादीनां च’ ७.३.२०।  आध्यात्मिकम्,आधिदैविकम्,आधिभौतिकम् इति त्रिविधदुःखेषु अन्यतमम् । १.कालबलप्रवृत्तं दुःखम् । २.दैवबलप्रवृत्तं दुःखम् । ३.स्वभावबलप्रवृत्तं दुःखम् ।             
आधिनायः	(पुं) आधिनीयते वायुना गन्धाधारसूक्ष्मांशनयद्वारातत्तत्स्थानंह्रियते असौ । आधि+णीञ्(प्रापणे)+धञ् । गन्धः।
आधिपत्यम्	(न) अधिपतेर्भावः। अधोपति+यक् । ‘पत्यन्तपुरोहितादिभ्यो यक्’ ५.१.१२८। १.स्वामित्वम् । २.प्रभुत्वम् । ३.ऎश्वर्य्यम् । ‘प्रजापतिः कल्पित यज्ञभागं शैलाधिपत्यं स्वयमन्वतिष्ठत्’ कुमार०१.१७। अधिपतेः कर्म । अधोपति+यक् । ‘पत्यन्तपुरोहितादिभ्यो यक्’ ५.१.१२८। ४.प्रजासंरक्षणादि कार्यम् ।
आधिबन्धः	(पुं) आधिः। आ+धा+किः। बहुप्रजानां कथं पालनं स्यात् इति चिन्तनम् एव बन्धः।
आधिभोगः?	(पुं) आधिः बन्धकम् बन्धकद्रव्यम् तस्य भोगः। २.भोगः। न्यासरूपेण स्थापितस्य द्रव्यस्य भोगः।
आधिभौतिकम्	(न) भूतेष्वधिभूतं,तत्र भवम् । आध्यात्मिकम्,आधिदैविकम्,आधिभौतिकम् इति त्रिविधदुःखेषु अन्यतमम् । आधिभौत+ठञ् । ‘अन्तः पूर्वपदट्ठञ्’ ४.३.६०। १.व्याघ्रसर्पादिभिः जायमानं दुःखम् । २.शस्त्रसङ्घातबलप्रवृत्तं दुःखम् ।
आधिमन्यवः*	(पुं) आधि+मन्यु+अण् । १.ज्वराग्निः। २.ज्वरसन्तापः।
आधिरथिः*	(पुं) अधिरथः धृतराष्ट्रस्य सारथिः तस्य अयम् इञ् । १.सूतपुत्रः। २.कर्णः,वसुषेणः।
आधिराज्यम्	(न) अधिको राजा अधिराजः तस्य भावः कर्म वा । अधिराजा+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.आधिपत्यम् । २.प्रभुत्वम् । ३.साम्राज्यम् । ‘पितुरनन्तरं ममाधिराज्यपदस्य प्रथममर्धं भवते वीतीर्य ततः परमर्धमहमनुभविष्यामीति’ चम्पू०भा०२।
आधिवेदनिकम्	(न) अधिवेदने दीयते । अधिवेदन+ठक् । ‘तत्र च दीयते कार्यं भववत्’ ५.१.९६। द्वितीय विवाहार्थं प्रथमस्त्रियै दत्तधनम् । ‘अधिविन्नस्त्रियै दद्यात् आधिवेदनिकं समम्’ याज्ञः२.१.४८।
आधुतम्	(वि) आ+धुञ्(कम्पते)+क्तः। ‘निष्ठा’ ३.२.१०२। १.कम्पितम् । २.चालितम् । ३.कृतम् ।
आपः	(न)(आपस्) अपां समूहः। आलृ(व्याप्तौ)+असुन् । आपः कर्माख्याम् । १.जलम् । (पुं) २.अष्टवसुतरः। 
आपतितः	(वि) आ+पल्लृ(गतौ)+क्तः। ‘गत्यर्थाकर्मक०’३.४.७२। १.अकस्मात् जातः। २.अधः पतितः। ३.अकस्मात् आगतः। 
आपत्कल्पः	(पुं) आपदि उचितः कल्पः विधिः। आपद्युचितः। ‘अब्राह्मणादध्ययनमापत्काले विघीयते’ मनुः२.२४१।
आपत्कालः	(पुं) विपत्समयः।
आपत्कालिकः	(वि) आपत्काले भवः। आपत्+ठञ् । ‘काश्यादिभ्यष्ठञ्‌ञिठौ’ ४.२.११६। १.आपत्काले उत्पन्नः। आपत्+ठञि+ङीप् । ‘टिङ्ढाणञ्०’ ४.१.१५। १.आपत्कालिकी । ञिठे+टाप् । ‘अजाद्यतष्टाप्’ ४.१.४। ३.आपत्कालिका ।
आपत्तिः	(स्त्री) आ+पद(गतौ)+क्तिन् । ‘स्त्रियां क्तिन्’ ३.३.९४। १.प्राप्तिः। २.अनिष्ठप्रसङ्गः।
आपद्	(स्त्री) आ+पद(गतौ)+क्विप् । ‘स्त्रियां क्तिन्’ वा०३.३.९४। विपत्,कष्टम् । ‘सहसा विदधीत न क्रियामविवेकः परमापदां पदम्’ किरा०२.३०।
आपन्नः	(वि) प्राप्ता आपद् यः। आ+पद(गतौ)+क्तः। ‘गत्यर्याकर्मक०’ ३.४.७२। १.विपन्नः। २.प्राप्तः। ‘आपन्नभयसहस्रेषु दीक्षिताः खलु पौखाः’ शाकु०२.१६।
आपन्नसत्वा	(स्त्री) गर्भिणी । ‘आपन्नं सत्वं प्राणी यया । सममापन्न सत्वास्ता रेजुरापाण्डुरत्विपः’ रघुः१०.५९।
आपमित्यकः	(वि) अपमित्य परिवर्त्य निर्वृत्तम् । आ+पद+कक् । ‘अपमित्ययाचिताभ्यां कक्‌कनौ’ ४.४.२१। विनिमयेन प्राप्तम् ।
आपराह्णिकः	(वि) अपराह्णे भवः। अपराह्ण+ठञ् । ‘कालाट् ठञ्’ ४.३.११। १.अपराह्णे जातः। अपराह्णेन निर्वृत्तम् । अपराह्णा+ठञ् । ‘तेन निर्वृत्तम्’ ५.१.७९। २.अपराह्णे कृतम् ।
आपस्तम्बः	(पुं) १.धर्मशास्त्रयोजक मुनिविशेषः। २.आपस्तम्ब नाम धर्मसूत्रम् । ३.गृह्यसूत्रम् । ४.शौतसूत्रम् ।
आपाकः	(पुं) आसमन्तात् परिवेष्ट्य पच्यतेऽत्र । आ+डुपचष्(पाके)+घञ् । ‘हलश्च’ ३.३.१२१। कुम्भकारस्य मृत्पात्रशाखदानस्थानम् ।
आपातः	(पुं) आ+पल्लृ(गतौ)+घञ् । ‘भावे’ ३.३.१८। १.अनिरीक्षित आगमनम् । ‘गरूडापातविश्लिष्टमेघनादस्त्रबन्धनः’ रघुः१२.७६। २.विवेकरहितः अवगमः। ‘आपाततो यदर्थस्य पौनरूक्त्येन भासनम्’ सा०द०१०.२। ३.प्रारम्भः,उपक्रमः। ‘शक्तः परजने दाता स्वजने दुःखजीविनि । मध्वापातो विषास्वादः स धर्मप्रतिरूपकः’ मनुः११.९। ४.वर्तमानकालः,तत्कालः। ‘आपातरम्या विषयाः पर्यन्तपरितपिनः’ किरा०११.१२।
आपाततः	(अ)(आपाततस्) आपात+तसिल् । १.कारणं विना । २.अकस्मात् । ३.अविवेकतः। ‘आपाततो यदर्थस्य पौनस्वत्येन भासनम्’ सा०द०१०.२।
आपादः	(पुं) आ+पद(गतौ)+घञ् । ‘भावे’ ३.३.१८। १.आगमनम् । २.प्राप्तिः। (अ) ३.पादपर्यन्तम् ।
आपादनम्	(न) आ+पद(गतौ)+णिच्+ल्युट् । ‘ल्युट् च’ ३.३.११५। १.सम्पादनम् । २.दोषारोपणम् ।
आपानम्	(न) आपीयते सम्भूय सुरा पीयतेऽत्र । आ+पा(पाने)+ल्युट् । ‘करणाधिरणयोश्च’ ३.३.११७। १.सुरापानाय उपवेशनस्थानम् । आ+पा(पाने)+ल्युट् । ‘ल्युट् च’ ३.३.११५। २.सम्भूय सुरापानम् । ‘ताम्बूलीनां दलैस्तत्र रचितापानभूमयः’ रघुः४.४२। ३.
आपायी	(वि) (आपायिन्) आपिबत् । आ+पा(पाने)+णिनिः। ‘सुप्यतातौ णिनिस्ताच्छील्ये’ ३.२.७८। १.पानकर्ता । २.सुरापानकर्ता । (स्त्री) आपायिनी । आपायिन्+ङीप् । ‘ऋन्नेभ्यो ङीप्’ ४.१.५।
आपालि	(पुं) आपार्थं रक्तपानार्थम् अलति । आपा+अल(भूषणादौ)+इन् । उ०४.११७। यूकः.केशकीटविशेषः।
आपिञ्जरः	(पुं) आ ईषत् पिञ्जरम् । १.हरिद्रावर्णः। (न) २.सुवर्णम् । (वि) ३.ईषत्‌पिञ्जरवर्णयुक्तः। ‘आपिञ्जरा बद्धरजःकणत्वात्’ रघुः१६.५१।
 आपिशलिः	(पुं) अपिशलस्य मुनेः अपत्यम् । अपिशल+इञ् । ‘अत इञ्’ ४.१.९५। विख्यातेषु अष्टवैयाकरणेषु अन्यतमः व्याकरणशास्त्रप्रवर्तकः। ‘इन्द्रश्चन्द्रः काशकृत्स्नापिशलिः शाकटायनः। पाणिन्यमरजैनेन्द्रा जयन्त्यष्टादिशाब्दिकाः।’ ‘वा सुप्यापिशलेः’ अष्टाध्यायी ६.१.९२। इति पाणिनिनोक्तत्वात् ततोऽपि आपिशलेः आदित्वम् ।
आपी	(वि) आ+ओप्यायी(वृद्धौ)+क्विप् । ‘क्विप् च’ ३.२.७६। स्थूलः।
आपीडः	(पुं) आपीडयति । आ+पीड(अवगाहने)+णिच्+अच् । ‘नन्दिग्रहि०’ ३.१.१३४। १.हारः,पुष्पमाला । २.शिरोभूषणम् । ३.शिखास्थितमाल्यम् । ‘शिखास्वापीडशेखरौ’ अमरः। ‘तस्मिन् कुलापीडनिभे निपीडं सम्यक् महीं शासति शासनाङ्काम्’ रघुः१८.२८।
आपीडनम्	(न) आ+पीड(अवगाहने)+ल्युट् । ‘ल्युट् च’ ३.३.११५। १.निष्पीडनम् । २.हिंसनम् । ३.आलिङ्गनम् । 
आपीडितः	(वि) आ+पीड(अवगाहने)+क्तः। ‘निष्ठा’ ३.२.१०२। १.निष्पीडितः। २.निर्मृष्टः। ३.आलिङ्गितम् । ४.हिंसितम् ।
आपीतः	(पुं) आसमन्तात् पीतः। १.पीतवर्णयुक्तः। (वि) २.सुवर्णयुक्तः। ३.ईषत् पीतम् । आ+पा(पाने)+क्तः। ‘निष्ठा’ ३.२.१०२। जलादिपेयानि ।
आपीनः	(पुं) आ+ओप्यायी(वृद्धौ)+क्तः(पीभावः)। ‘गत्यर्थाकर्मक०’ ३.४.७२। १.कूपः। २.ऊधः। ‘आपीनभारोव्दहनप्रयत्नाद्‌गृष्टिर्गुरूत्वाव्दवपुषो नरेन्द्रः’ रघुः२.१८। ‘ऊधस्तु कलीबमापीनम्’ अमरः। (वि) ३.ईषत्‌स्थूलः। ४.सम्यक्‌स्थूलः। 
आपूपिकः	(पुं) अपूपाः रोटिका,मधुरभक्ष्यम्,इत्यादयः खाद्यपदार्थाः तेषां समूहः। आपूप+ठक् । ‘केशाश्वाभ्यां यत्रछावन्यतरस्याम्’ ४.२.४८। १.अपूपानां राशिः। अपूपः शिल्पम् अस्य । अपूप+ठक् । ‘शिल्पम्’ ४.४.५५। २.अपूप कर्ता । अपूपभक्षणं शीलम् अस्य । अपूप+ठक् । ‘शीलम्’ ४.४.६१। ३.अपूपभक्षकः। अपूपः पण्यम् अस्य । अपूप+ठक् । ‘तदस्य पण्यम्’ ४.४.५१। ४.अपूपविक्रेता । अपूपभक्षणे साधु । अपूप+ठञ् । ‘गुडादिभ्यष्ठञ्’ ४.४.१०३। ५.गुडादिकम् । अपूपभक्षणं हितमस्मै । अपूप+ठक् । ‘हितं भक्षाः’ ४.४.६५। ६.अपूपभक्षी ।
आपूप्यः	(पुं) अपूपाय साधुः। अपूप+यत् । ‘तत्र साधुः’ ४.४.९८। अपूपार्थं पिष्टम् ।
आपूरः	(पुं) आभ्रयति । आ+पूरी(आप्यायने)+णिच्+अच् । ‘नन्दिग्रहि०’ ३.१.१३४। १.जलप्रवाहः। ‘स्वेदापूरो युवतिसरितां व्याप गण्डस्थलानि’ माघः ७.७४। २.सम्यक् पूरणम् । आ+पूरी+घञ् । ‘भावे’ ३.३.१८।
आपूरणम्	(न) आ+पूरी(आप्यायने)+ल्युट् । ‘ल्युट् च’ ३.३.११५। १.सम्यक् पूरणम्,सामन्तात् पूरणम् ।  (वि) आ+पूरी(आप्यायने)+ल्युः। ‘नन्दिग्रहि०’ ३.१.१३४। २.सम्यक् पूरणम् ।
आपूरितः	(वि) आसमन्तात् पूरितम् । आ+पूरी(आप्यायने)+णिच्+क्तः। ‘निष्ठा’ ३.२.१०२। १.सम्यक् पूरितं पात्रम् । २.सम्यक् प्रसृतम् ।
आपूर्णः	(वि) आ+पूरी(आप्यायने)+क्तः। ‘निष्ठा’ ३.२.१०२। सम्यक् पूर्णः।
आपूर्यमाणः	(वि) आ+पॄ(पालनपूरणयोः)+शानच् । ‘लटः शतृशानचावप्रथमा समानाधिकरणे’ ३.२.१२४। सम्यक् पूर्यमाणः। ‘आपूर्यमाणम् अचलप्रतिष्ठं समुद्रमापः प्रविशन्ति यद्वत्’ गीता२.७०।
आपूषम्	(न) आ+पूष(वृद्धौ)+घञ् । ‘हलश्च’ ३.३.१२१। धातुविशेषः ‘तवर’ इति कन्नडभाषायाम् ।
आपृच्छा	(स्त्री) आ+प्रच्छ(ज्ञीप्सायाम्)+अः। ‘गुरोश्च हलः’ ३.३.१०३। १.ज्ञातुमिच्छा । २.कुशलप्रश्नः। ३.संभाषणम्,आलापः।
आपेक्षिकः	(वि) अपेक्षया निर्वृत्तः। अपेक्षा+ठञ् । ‘तेन निर्वृत्तम्’ ५.१.७९। अपेक्षानुसार आगतं वा लब्धम् ।
आपोऽशनम्	(न) आपस्+अश(भोजने)+ल्युट् । ‘ल्युट् च’ ३.३.११५। भोजनपूर्वं भोजनानन्तरं च आहारस्य आस्तरणरूपेण पिधानरूपेण च मन्त्रपूर्वकं क्रियमाणं जलप्राशनम् ।
आपोऽशानः	(पुं) आपस्+अश(भोजने)+आनच् । आपोशनशब्दस्यैवार्थः।
आपोमयः	(वि) जलविकारः वा जलप्राचुर्यम् । आपस्+मयट् । ‘मयड्वैतयोर्भाषायामभक्ष्याच्छादनयोः’ ४.३.१४३। जलमयः,जलपूर्णः।
आप्तः	(वि) आपॄ(व्याप्तौ)+क्तः। ‘निष्ठा’ ३.२.१०२। १.प्राप्तः। २.विश्वस्तः,प्रतीतः। ‘आप्तस्तु यथार्थवक्ता’ तर्कसंग्रहः। ३.हिताकाङ्क्षी । ‘कुमारभृत्याकुशलैरनुष्ठिते भिषग्भिराप्रैरथ गर्भमर्मणि’ रघुः३.१२। ४.निपुणः,चतुरः। ‘प्राजकश्चेद्  भवेद् आप्तः प्राजको दण्डम् अर्हति’ मनुस्मृतिः८.२९४। ५.समीपसम्बन्धी । ‘आप्तबन्धुरदितेरहं सुतः’ यादवाभ्युदयम् १७.१२७। ६.बन्धुः। ‘निग्रहात् स्वसुराप्तानां बधाच्च धनदानुजः’ रघुवंशम् १२.५२। ७.युक्तः। ८.प्रभूतः,विशिष्टः। ‘यजेत राजा क्रतुभिः विविधैराप्तदक्षिणैः’ मनुस्मृतिः ७.७९। 
आप्तकामः	(पुं) आप्तः कामः येन सः। १.प्राप्तेष्टः। ‘आप्तकाम सृजसि त्रिजगत् किम्?’ नैषधम् २१.१०५। २.मुक्तः। ३.परमात्मा । 
आप्तवचनम्	(न) आप्तानां वचनम् । प्रत्येयं वचनम् । युक्तियुक्ता वाक् ।
आप्तवाक् 	(स्त्री) आप्ता वाक् । १.वेदः। ‘स्मृतीतिहासादयः आप्तवागनुमानाभ्यां साध्यं त्वां प्रति का कथा ?’ रघुवंशम्१०.२८। ३.आप्ता वाग्यस्य । यथार्थवाक् । ४.विश्वासपात्रस्य वाक् ।
आप्तश्रुतिः*	(स्त्री) वेदः,स्मृति,इतिहासादिनः।
आप्तिः	(स्त्री) ‘आप्तिः स्त्रीयोगसंप्राप्त्यौ’ मेदिनी०। ‘प्राप्तिसम्बन्धयोराप्तिः’ शाश्व०। आप्(व्याप्तौ)+क्त+क्तिन् । ‘स्त्रीयां क्तिन्’ ३.३.९४। १.संयोगः,सम्प्राप्तः,सम्बन्धः,योगः,लाभः,प्रप्तिः। 
आप्यम्	(न) आपामिदम् । आपस्+अण् । ‘तस्येदम्’ ४.३.१२०। १.जलविकारः। २.जलफेनः। आप्(स्वार्थे)+ष्यञ् । ‘यथातथयथापुरयोः पर्यायेण’ ७.३.३१। आप्तुं योग्यम् । आप्लृ(व्याप्तौ)+ण्यत् । ‘ऋहलोण्यत्’ ३.१.१२४। २.प्राप्तुं योग्यम् ।
आप्यानम्	(वि)(न) आ+ओप्यायी(वृद्धौ)+क्तः। ‘गत्यार्थकर्मक०’ ३.४.७२। १.प्रीतिः। २.वृद्धिः। (वि) ३.प्राप्तप्रीतिः। ४.प्राप्तवृद्धिः। 
आप्यायनम्	(न) आ+प्यायी+ल्युट् । ‘ल्युट् च’ ३.३.११५। १.प्रीणनम्,तृप्तिः। आ+प्यायी+ल्युः। ‘नन्दिग्रहि०’ ३.१.१३४। २.वर्धकम् । (वि) ३.वर्धनम् । 
आप्यायितः	(वि) आ+प्यायी+णिच्+क्तः। ‘निष्ठा’ ३.२.१०२। १.तृप्तिं कारितः। २.प्रीणितः। ‘तदुक्तिभिस्स्वादुतमाभिरासीदाप्ययितो नूनं नाविलाभिः’ याद०१३.३७। ३.वर्द्धितः,प्रवर्द्धितः।
आप्रच्छनम्	(न) १.गमनागमनसमये बन्धूनाम् अन्योन्य कुशलजिज्ञासनम् । २.आनन्दसम्प्रदानम् । ३.गमनानुमतिः।
आप्रच्छन्नः	(वि) आ+प्र+छदिर्(अपवारणे)+क्त । ‘निष्ठा’ ३.२.१०२। अत्यन्तगुप्तः। आप्रच्छन्नम् ।
आप्रपद	(अ) प्रपदमभिव्याप्य । पादाग्रपर्यन्तम् ।
आप्रपदीनः	(वि) ‘अप्रपदं प्राप्नोति’ ५.२.७। खः। पादपर्यन्तं व्याप्नोति । वस्त्रादि ।
आप्लवः	(पुं) आ+प्लुङ्(गतौ)+अप् । ‘ऋदोरप्’ ३.३.५७। १.स्नानम् । आप्लवते+आ+प्लुङ्+अच् । ‘ऋहलोण्यत्’ ३.१.१२४। २.स्नानकरणम् ।
आप्लवनम्	(न) आ+प्लुङ्(गतौ)+भावे+ल्युट् । ‘ल्युट् च’ ३.३.११५। स्नानम् ।
आप्लव्रतिन्	(पुं) आप्लवः च असौ व्रती च । ‘अलाभे च एव कन्यायाः स्नातकव्रतम् आचरेत् ।’ १.स्नातकः। २.साङ्वेदाध्ययनम् कृत्वा विवाहात् पूर्वं कृतव्रतस्नानः। ३.गृहस्थाश्रम स्वीकृर्ता ।
आप्लावः	(पुं) १.स्नानम् जलमज्जनम् । आ+प्लुङ्(गतौ)+घञ् । ‘विभाषाऽऽडि रुप्लुवोः’ ३.३.५०। २.जलप्रवाहः,जलप्लावनम् । ३.जलसेचनम् । ४.जले निमज्जनम् । 
आप्लावितः	(वि) आ+प्लुङ्(गतौ)+णिच्+क्तः। ‘निष्ठा’ ३.१.१०२। जलप्रवाहे निमज्जितः।
आप्लुतः	 (पुं) आप्लुव्रती । आ+प्लुङ्(गतौ)+क्त । ‘गत्यर्थाकर्मक०’ ३.४.७२। १.स्नातकः। भावे+क्तः। ‘नपुंसके भावे क्तः’ ३.३.११४। २.स्नानम् । ३.स्नातः। ‘आप्लुक्ता स्तरीमन्दारकुसुमोत्किरविचिपु’ कुमार०६.५। ४.आद्रीभूतः। ‘यावन्नाश्यायते वेदिरभिषेकजलप्तुता’ रघुः१७.३७। 
आप्लुतव्रती	(पुं) (आप्लवव्रतिन्) आप्लुतस्य व्रतमस्तयस्य । आ+प्लुङ्+इनिः। ‘अत इनिठनौ’ ५.२.११५। ‘आप्लवव्रती’ इति शब्दस्यार्थः एव ।
आप्लुष्टः	(वि) आ सम्यक् ईषद्‍वा प्लुष्टः दग्धः। आ+प्लुष(दाहे)+क्तः। ‘निष्ठा’ ३.२.१०२। १.ईषत् दग्धः। २.सम्यग्दग्धः।
आभिषिक्तः	(वि) अभिषिक्तम् अभिषेकः,अभिषिक्तेन निवृत्तम् । अभिषेक+अञ् । ‘सङ्कलादिभ्यश्च अञ्’ ४.२.७५। अभिषेकनिर्वृतम्,अभिषेकाज्जातम् ।
आभिषेचनिकः	(वि) अभिषेचनम् अभिषेकः प्रयोजनमस्य । अभिषेक+ठञ् । ‘प्रयोजनम् ठञ्’ ५.१.१०९। ‘आभिषेचनिकं यत्ते रामार्थमुपकल्पितम्’ रामा०। १.अभिषेकवस्तूनि । २.स्नानविधानम् । ३.स्नानमन्त्रं स्नानोपयोगीनि वस्तूनि च । ‘मान्त्रं भौमं तथाग्नेयं वायव्यं दिव्यमेव च । वारूणं मानसं चैव सप्तस्नानान्यनुक्रमात् ॥’ ‘आपोहिष्ठादिभिर्मान्त्रं मृदालम्भश्च पार्थिवम् । आग्नेयं भस्मना स्नानं वायव्यं रजसा कृतम् । यत्तु सातपवर्षेण स्नानं तद्दिव्यमुच्यते । वारूणञ्चावशाहश्च मानसं विष्णुचिन्तनम्’ याज्ञवल्क्यः। 
आभिहारिकः	(वि) अभिहारः आभिमुख्येन हरणं प्रयोजनमस्य । अभिहार+ठञ् । ‘प्रयोजनं ठञ्’ ५.१.१०९। १.अभिहारसाधनम् । २.आभिमुख्ये उपहारवस्तु ।
आभीक्ष्ण्यम्	(न) अभीक्ष्णस्य भावः। अभीक्ष्ण+ष्यञ् । ‘गुणवचन ब्राह्मणादिभ्यः कर्मणि च’ ५.१.१२४। १.सातत्यम् । २.पोनः पुन्यम् कार्यम् ।
आभीरः	(पुं) आसमन्तात् भियं राति । रा(दाने)+कः। ‘आतोऽनुपसर्गे कः’ ३.२.३। १.गोपालकः। २.मिश्रजातीयः। ‘ब्राह्मणादुग्रकन्यायामावृतो नाम जायते । आभीरोऽम्बष्ठकन्यायामायोगव्यां तु धिग्‌वणः।’ मनुः१०.१५। ३.आभीरदेशः। ‘श्रीकोङ्कणादधोभागे तापीतः पश्चिमे तटे । आभीरदेशो देवेशि विन्ध्यशैले व्यवस्थितः’ शक्तिसङ्गमः। ४.आभीरदेशनिवासी । ५.आभीरराजः। ६.मात्रावृत्तभेदः। ७.गोपालकस्य पत्नी ।
आभीरी	(स्त्री) आभीरस्य स्त्री । आभीर+ङीष् । ‘पुंयोगादाख्यायाम्’ ४.१.४८। आभीरजातिस्त्री । ‘जातेरस्त्रीविषयादयोपधात्’ ४.१.६३।
आभीलम्	(न) आसमन्तात् भियं लाति । आ+भिय+ला(आदाने)+कः। ‘आतोऽनुपसर्गे कः’ ३.२.३। १.क्लेशः। २.दुःखम् । ३.भयानकम् ।
आभुग्नः	(वि) आ ईषत् भुग्नम्  । आ+भुजो(कौटिल्ये)+क्तः। ‘निष्ठा’ ३.२.१०२। आकुञ्चितः।
आभूतसम्प्लवः	(पुं) प्रलयपर्यन्तलोकम् । १.सत्यलोकः। २.ब्रह्मलोकः। ‘आभूतसंप्लवं स्थानममृतत्वं हि भाष्यते ।’
आभोगः	(पुं) आभुज्यते । आ+भुज(परिपालनाभ्यवहारयोः)+घञ् । ‘भावे’ ३.३.१८। १.परिपूर्णता । ‘रूचिरकनककुम्भ श्रीमदाभोगतुङ्गस्तन विनिहितहस्तस्वस्तिकाभिर्वधूभिः’ मालती०४.१०। आभुज्यते फलमनेन । २.प्रयत्नः। ३.सुखानुभवः। ४.वरूणस्य छत्रम् । ‘आभोगो वरूणच्छत्रे पूर्णतायत्नयोरपि’ मेदिनी०। ५.विस्तारः,बहुदेशव्याप्तिः। ‘औज्ज्वल्यं परभागतः प्रकटयत्याभोगभीमं तमः’ मालती०५.११। (अ) ६.आ अनुभवम् । ‘भोगमनुभवमभिव्याप्य ।’
आभोगम्	(अ) भोगपर्यन्तम् ।
आभ्यन्तरः	(वि) अभ्यन्तरे भवः। अभ्यन्तर+अण् । ‘तत्र भवः’ अण् ४.३.५३। १.आभ्यन्तरप्रयत्नः। प्रयत्नभेदाः स्पृष्टम् ईषत्‌स्पृष्टम् ,विवृतम्,संवृतम् ।
आभ्यवहारिकः	(वि) अभ्यवहारे भोजने साधुः। अभ्यवहार+ठक् । ‘कथादिभ्यः ठक्’ ४.४.१०२। भोजनयोग्यम् ।
आभ्युदयिकम्	(न) अभ्युदयः प्रयोजनमस्य । अभ्युदय+ठञ् । ‘प्रयोजनं ठञ्’ ५.१.१०९। १.अभ्युदयश्राद्धम् । २.नान्दीश्राद्धम् । ३.काम्यकर्म । ‘स्वर्गाभिलाषया क्रियमाणज्योतिष्टोमादियागाः।’
आभ्रिकः	(वि) अभ्र्या खनित्रेण खनति । अभ्री+ठक् । ‘तेन दीव्यति खनति जयति जितम्’ ४.४.२। काष्ठकुद्दालेन खनकः। (स्त्री) आभ्रिक+ङीप् । ‘टिड्ढाणञ्०’ ४.१.१५। अभ्रिकी ।  
आमः	(पुं) अम्यते अनेन । अम(रोगे)+घञ् । ‘हलश्च घञ्’ ३.३.१२१। १.रोगः,व्याधिः। २.अजीर्णरोगः। ३.अतिसारः। ४.अपक्वान्नम् । ५.अदग्धेष्टिका । ‘आहारस्य रसः सारः यो न पक्वोऽग्नि लाघवात् । आमसंज्ञां सलभते बहुव्याधि समाश्रयः’ सुश्रुतः।
आमगन्धिः	(वि) आमस्येव गन्धोऽस्य । आगमगन्ध+इत् । ‘उपमानाच्च इत्’ ५.४.१३७। अपक्वमांसगन्धाढ्यः।
आमज्वरः	(पुं) आमोऽपक्वः ज्वरः। १.अजीर्णज्वरः। ‘स्वेद्यमामज्वरं प्राप्य कोऽम्भसा परिषिञ्चति’ माघः२.५४।
आमनस्यम्	(न) अप्रशस्तं मनो यस्य तस्य भावः। आ+मन+ष्यञ् । ‘गुणवचन ब्राह्मणादिभ्यः कर्मणि च ष्यञ्’ ५.१.१२४। दुःखम् ।
आमन्त्रः	(पुं) आमात् अजीर्णात् त्रायते स्वफलतैलेन । आ+त्रैङ्(पालने)+कः। ‘आतोऽनुपसर्गे कः’ ३.२.३,पृषो०। एरण्डवृक्षः।
आमन्त्रणम्	(न) आ+मत्रि(गुप्तपरिभाषणे)+ल्युट् । ‘ल्युट् च’ ३.३.११५,पृषो०। १.अभिनन्दनम् । २.सम्बोधनम् । ३.कामचारवृत्तानुरूपे अनुमतिः। ४.आह्वानम् ।
आमन्त्रयिता	(पुं) १.अभिनन्दनकर्ता । २.सम्बोधनकर्ता । ३.आह्वानकर्ता ।
आमन्त्रितम्	(न) १.सम्बोधनम् । २.आह्वानम् । ३.अनावश्यके कर्मणि नियोजितम् । (वि) सम्बोधितम् । 
आमन्त्र्य	(अ) आ+मत्रि(गुप्तपरिभाषणे)+ल्यप् । ‘समासे अनञ्‌पूर्वे क्त्वो ल्यप्’ ७.१.३७। १.सम्बोध्य । २.आहूय । ३.आज्ञां प्राप्य ।
आमन्त्र्यः	(वि) १.नियोज्यः। २.सम्बोधनीयः। (वि) ३.आमन्त्रणीयः। ४.नियमनम् । 
आम्	(अ) अम(गत्यादौ)+णिच्+क्विप् । ‘अन्येभ्योऽपि दृश्यते क्विप्’ ३.२.१७८। १.निश्चयबुद्धिः। २.अङ्गीकारात्मक प्रतिवचनम् । ४.स्मृतिः। ‘आम् ज्ञाननिश्चयस्मृत्योः’ मेदिनी०।
आमन्र्दः	(पु) आ ईषत्  मन्र्दः। १.मृदुध्वनिः। २.गम्भीरशब्दः। (वि) ३.गम्भीरध्वनियुक्तः। ‘आमन्र्दाणां फलमविकलं लप्स्यसे गर्जितानाम्’ १.३४।
आमपात्रम्	(न) अपक्वं मृण्मयपात्रम् । ‘विनाशं व्रजति क्षिप्रमाम्रपात्रमिवाम्भसि’ मनुः। 
आमयः	(पुं) आमं यात्यनेन । या(प्रापणे)+कः। ‘घञर्थे कविधानम्’ वा०३.३.५८। १.रोगः। २.आलस्यम् । ‘समौ हि शिष्टैराम्नातौ वर्त्स्यन्तावामयः सच’ माघः२.१०।
आमयावी	(पुं)(आमयाविन्)आमयोऽस्यास्ति । आमय+विनिः। ‘आमयस्योपसङ्ख्यानं दीर्घश्च’ वा०५.२.१२१। १.रोगी । २.व्याधिग्रस्तः। ‘आमयावी विकृतो व्याधितोऽपटुः’ अमरः।
आमरक्तम्	(न) आममपक्वं रक्तम् । रक्तातिसारः।
आमरणान्तिकः	(वि) मरणकालपर्यन्तव्यापकः। ‘अन्योन्यस्याव्यभीचारो भवेदामरणान्तिकः’ मनुः९.१०१।
आमर्दः	(पु) आ+मृद(क्षोदे)+घञ् । ‘भावे’ ३.३.१८। बलात् निष्पीडनम् । ‘अर्धपीतस्तनं मातुरामर्दक्लिष्टकेसरम्’ शाकु०७.१४।
आमर्दनम्	(न) आ+मृद(क्षोदे)+ल्युट्(भावे)। ‘ल्युट् च’ ३.३.११५। बलात् निष्पीडनम् । 
आमर्शः	(पुं) आ+मृश(आमर्शने)+घञ् । ‘भावे’ ३.३.१८। १.विमर्शः। २.सम्यक् स्पर्शः।
आमर्शनम्	(न) आ+मृश(आमर्शने)+ल्युट्(भावे)। ‘ल्युट् च’ ३.३.११५। पर्यालोचनम् ।
आमर्षः	(पुं) आ+मृष(तितिक्षायाम्)+घञ् । ‘भावे’ ३.३.१८। १.क्रोधः। २.सम्यग् विवेकः।
आमलकम्	(न) आमलक्याः फलम् । आ+मल+मयट् । ‘वृद्धशरादिभ्यः मयट्’ ४.३.१४४,‘फले लुक्’ ४.३.१६३। धात्रीफलम् ।
आमलकी	(स्त्री) आमलते । आ+मल(धारणे)+क्वुन्+ङीष् । ‘क्वुन् शिल्पिसंज्ञयोरपूर्वस्यापि’ उ०२.३२। ‘जातेरस्त्री विषयादयोपधात्’ ४.१.६३। धात्रीवृक्षः।
आमवातः	(पुं) आमः अपक्वहेतुः वातः। वातव्याधिभेदः।
आमश्रद्धम्	(न) आमेन अपक्वेन अन्नेन श्राद्धम् । वितुषेण अपक्वेन अन्नेन कर्तव्यं श्राद्धम् । ‘आपद्यनग्नौ तीर्थे च चन्द्रसूर्यग्रहे तथा । आमश्राद्धं द्विजैः कार्यं शूद्रेण च सदैव तु’ प्रचे०।
आमातिसारः	(पुं) रक्तातिसारः। अन्नाजीर्णात् एषः रोगः सम्भवति ।
आमाव(वा)स्यः	(वि) आमाव(वा)स्यायां भवः। अमावास्या+अण् ।  ‘सन्धिवेलाद्यृतुनक्षत्रेभ्योऽण्’ ४.३.१६।
आमिक्षा	(स्त्री) आमिष्यते,सिच्यते । आ+मिषु(सेचने)+सक्(बाहु०)। तप्ते पक्वे दुग्धे दधियोगात् जाता ।
आमित्रः	(वि) अमित्रस्य शत्रोः अयम् । अमित्र+अण् । ‘तस्येदम्’ ४.३.१२०। शत्रुसम्बन्धी ।
आमित्रम्	(अ) मित्रम् अभिव्याप्य । १.मित्रपर्यन्तम् । २.सूर्यपर्यन्तम् ।
आमित्रिः	(पुं) अमित्रस्य अपत्यम् । अमित्र+इञ् । ‘अत इञ्’ ४.१.९५। शत्रुपुत्रः।
आमिषः	(पुंन) आमिष्यते भुज्यते । आ+मिषु(सेचने)+घञ् । ‘अकर्तरि च कारके संज्ञायां घञ्’ ३.३.१९। १.मांसम् । ‘उपानयत् पिण्डमिवामिषस्य’ रघुः२.५९। २.भोग्यवस्तु । ३.दुराशा । ‘अध्यात्मरतिरासीनो  निरपेक्षो निरामिषः’ मनुः६.४९। ४.उत्कोचः। ५.सुन्दराकृतिः। ६.सम्भोगः। ७.पर्णम् । ८.जम्बीरफलम् । ‘आमिषं पुंनपुंसकम् । भोग्यवस्तुनि सम्भोगेऽप्युत्कोचे पललेऽपि च’ मेदिनी०। ‘आमिषं पलले । सुन्दराकाररूपादौ सम्भोगे लोभलञ्चयोः’ हैमः।
आमिषप्रियः	(पुं) आमिषं प्रियं यस्य । १.कङ्कपक्षी । २.गृध्रः।
आमिषप्रियः	(वि) मांसाभिलाषी ।
आमिषाशी	(वि)(आमिषाशिन्) आमिषम् अश्नाति । अश(भोजने)+णिनिः। ‘सुप्यजातौ णिनिस्ताच्छील्ये’ ३.२.७८। १.मांसभक्षकः। २.शौष्कलः शुष्कमांसभक्षकः। ‘आमिषा शीतु शौष्कलः’ अमरः।
आमिषी	(स्त्री) आमिषवदाकारः अस्ति अस्याः जटायाम् । जटामांसी । ओषधिविशेषः।
आमीलनम्	(न) आ+मील(निमेषणे)+ल्युट्(भावे)। ‘ल्युट् च’ ३.३.११५। नेत्रनिमीलनम् । 
आमीलितः	(वि) आ समन्तात् मीलितः। आ+मील(निमेषणे)+क्तः। ‘निष्ठा’ ३.२.१०२। १.सम्यक् निमीलितः। २.आ ईषत् निमीलितः।
आमुक्ति	(अ) मुक्तिपर्यन्तम् । ‘आमुक्ति आमुक्तेर्वा संसारः’ सि०कौ०।
आमुक्तिः	(स्त्री) आ+मुच्लृ(मोक्षणे)+क्तिन् । ‘स्त्रियां क्तिन्’ ३.३.९४। १.मोचनम् । २.प्रक्षेपः। ३.परिधानम् । ४.मोक्षः। ५.धारणम् ।
आमुखम्	(न) आमुखयति अभिमुखीकरोति परिषदमनेन । आ+मुख+णिच्+अच् । ‘नन्दिग्रहि०’ ३.१.१३४। १.प्रस्तावना । नाटकस्य अङ्गः। ‘सूत्रधारो नटीं ब्रूते मारिषं वा विदूषकम् । स्वकार्यप्रस्तुता क्षेपि चित्रोक्त्या यत्तदामुखम् । प्रस्तावना वा’ प्रताप०। २.प्रारम्भः उपक्रमः।
आमुष्मिकः	(वि) अमुष्मिन् परलोके भवः।  अदस्+ठञ् । ‘बह्वचोऽन्तोदात्ताट ठञ्’ ४.३.६७। १.परलोक सम्बन्धी,परलोकभवः। (स्त्री) आमुष्मिकी । आमुष्मिक+ङीप् । ‘टिड्ढाणञ्०’ ४.१.१५। ‘नैवालोच्य गरीयसीरपि चिरादामुष्मिकीर्यातनाः’ सा०द०।
आमुष्यकुलिका	(स्त्री) अमुष्यकुलम् । अमुष्यकुलस्य भावः। अमुष्यकुल+वृञ् । ‘द्वन्द्वमनोज्ञादिभ्यश्च वुञ्’ ५.१.१३३,षष्ठ्या अलुक् । प्रशस्यकुलत्वम् । एतस्य कुलसञ्जाता ।
आमुष्यपुत्रिका	(पुं) अमुष्य पुत्रः। । अमुष्यपुत्रस्य भावः। अमुष्यपुत्र+वुञ् । ‘द्वन्द्वमनोज्ञादिभ्यश्च वुञ्’ ५.१.१३३,षष्ठ्या अलुक् । प्रसिद्धवंशजत्वम् ।
आमुष्यायणः	(वि) अमुष्यापत्यम् । अमुष्य+फक् । ‘नडादिभ्यः फक्’ ४.१.९९। ख्यातस्य वंशस्य अपत्यम् । ‘तदामुष्यायणस्य तत्रभवतो भट्टगोपालस्य पौत्रः .. वभूतिर्नाम कविः’ मालती १।
आमूलम्	(अ) मूलपर्यन्तम् प्रारम्भावधि । ‘आमूलशुद्धसन्ततिकुलमेतत् पौरवं प्रजाबन्धे’ शाकु०।
आमृष्टः	(वि) आ+मृश(आमर्शने)+क्तः। ‘निष्ठा’ ३.१.१०२। १.आधर्षितः अक्षिप्तः। ‘आमृष्टं नः परैः पदम्’ कुमार०२.३१। २.मर्दितः। ३.संस्पृष्टः। आ+मृज्(शुद्धौ)+क्तः(कर्मणि)। ‘निष्ठा’ ३.२.१०२। परिमार्जितः। ‘आमृष्टास्तिलकरुचः स्रजो निरक्तं नीरस्तं वसनमपाकृतोऽङ्गरागः’ माघः ८.६१। ५.विशोधितः।
आमोदः	(पु) आ + मुद (हर्षे) ‘अच्’ । ‘नन्दिग्रहिपचादिभ्यो ल्युणिन्यचः’ (३.१.१३४) । १. गन्धः २. परिमलम् । ‘आमोदमुपजिघ्रन्तौ स्वनिश्वासानुकारिणम्’ रघु १.४३ । ३. हर्षः । ४. उत्तमस्त्रीणां मुखानिःश्वासगन्धः । ‘आमोदवासितचलाधरपल्लवेषु’ - किरा . ९-७७ । ‘प्रमोदगन्धावामोदौ’ शाश्व० ।  
आमोदनम्	(न) आ + मुद (हर्षे) ‘ल्युट्’ । ‘ल्युट् च’ (३.३.११५) । १. प्रहर्षजनकं सुगन्धिसम्पादनम् । आ + मुद + णिच् ‘ल्युः’ । ‘नन्दिग्रहिपचादिभ्यो ल्युणिन्यचः ’ (३.१.१३४) १. प्रहर्षसम्पादनम् । २. सुगन्धसम्पादनम् ।
आमोदितः	(वि) आ + मुद (हर्षे) + णिच् ‘क्तः’ । निष्ठा (३.२.१०२) १. प्रहर्षितः २. सुरभीकृतः । ३. आ + मुद + स्वार्थे णिच् कर्त ‘क्तः’ । ‘गत्यर्थाकर्मकश्लिषशीङ्स्थासव सजनरुहजीर्यतिभ्यश्च’ । (३.४.७२) ३. आनन्दितः । आमोदोऽस्य सञ्जातः ‘इतच्’ । तदस्य सञ्जातं तारकादिभ्यः इतच् (५.२.३६) ४. सद्गन्धयुक्तः ।
आमोदी	(वि) (आमोदिन्) । अमोदयति सुरभीकरोति आ + मुद (हर्षे) + णिच् ‘णिनिः’ । ‘सुप्यजातौ णिनिस्ताच्छील्ये’ (३.२.७८) । १. मुखवासनः । (कर्पूरः , कुङ्कुमकेसरः) । आमोदः अस्य अस्तीति ‘इनिः’ । ‘अतइनिठनौ’ (५.२.११५) । २. हर्षविशिष्टः  । ३. गन्धयुक्तः ।
आम्नातम्	(न) आ + म्ना (अभ्यासे) भावे ‘क्तः’ । ‘नपुंसके भावे क्तः’ (३.३.११४) । १. सम्यगध्ययनम् । २. सम्यगभ्यासः । ३. ‘आ + म्ना (अभ्यासे) ‘क्तः’ । ‘निष्ठा’ (३.२.१०२) । ४. सम्यगभ्यस्तः । सम्यक् अधीतः । ५. उक्तः । ‘समौ हि शिष्टैराम्नातौ वर्त्स्यन्तावामयः स च’ । माघ० २-१० ।
आम्नाती	(वि) (आम्नातिन्) । आम्नातम् अनेन ‘इनिः’ । ‘इष्टादिभ्यश्च’ (५.२.८८) । १. कृतवेदाभ्यासः । २. कृतवेदाध्ययनः ।
आम्नानम्	(नं) आ + म्ना (अभ्यासे) ‘ल्युट्’ भावे । ‘ल्युट् च’ (३.३.११५) । १. वेदाभ्यासः । २. वेदाध्ययनम् ।
आम्नायः	(पुं) आम्नायते अभ्यस्यते - आ + म्ना (अभ्यासे) ‘घञ्’ । ‘अकर्तरि च कारके संज्ञायाम्’ (३.३.१९) । १. वेदः । आम्नायवचनं सत्यमित्ययं लोकसङ्ग्रहः । आम्नायेभ्यः पुनर्वेदाः प्रसृताः सर्वतोमुखाः’ - भा० शा० २६१ अ० । २. वेदाभ्यासः । ३. सम्यगभ्यासः । ४. उपदेशः । ५. सम्प्रदायः । ६. कुलम् । ‘आम्नायः कुल आगमे । उपदेशे च’ - हेम ।
आम्बष्ठः	(पुं) अम्बष्ठस्यपत्यम् ।
आम्बिकेयः	(पुं) अम्बिकायाः पार्वत्याः तन्नाम्न्याः राजपुत्र्याः वा अपत्यम् ‘ढक्’ । ‘स्त्रीभ्यो ढक्’ (४.१.१२०) । १. कुमारस्वामी , स्कन्दः , शरवणः , षण्मुखः । २. धृतराष्ट्रः । ३. गणपतिः ॥
आम्भसिकः	(पुं) अम्भसि भवः ‘ठक्’ । द्वयजृद्ब्राह्मणर्क् प्रथमाध्वरपुरश्चरण नामाख्याताट् ठक् । (४.३.७२) १. मत्स्यः , मीनः । २. (वि) जलचरः ।
आम्रः	(पुं) अम्यते - अम (गत्यादौ) + ‘रक्’ दीर्घश्च । ‘अभितम्यो दीर्घश्च’ (उ .२.१६) । १. चूतः , रसालः , सहकारः (वृक्षः) ।
आम्रकूटः	(पुं) कश्चन पर्वतः । ‘वक्ष्यत्यध्वश्रमपरिगतं सानुमानाम्रकूटः’ मेघ - १.१७ ।
आम्रम्	(नं) आम्रस्य फलम् अण् । ‘अवयवे च प्राण्योषधिवृक्षेभ्यः’ (४.३.१३५) । अणो लुक् (फले लुक् -४-३-१६३) ॥ ‘मन्दानलत्वं विषमज्वरं च रक्तामयं बद्धगुदोदरं च । आम्रातियोगो नयनामयं च करोति तस्मादति तानि नाद्यात् ॥
आम्रवणम्	(न) आम्रस्य वनम् - णत्वम् । ‘प्रनिरन्तः शरेक्षु प्लक्षाम्रकार्ष्यखदिरपीयूक्षाभ्योऽसञ्ज्ञायामपि’ (८.४.५) १. चूतवनम् । ‘स्मरहुताशनमुर्मुरचूर्णतां दधुरिवाम्रवणस्य रजकणाः’ - माघ० ६-६ ।
आम्रातकः	(पुं) आम्रमतति - अत (सातत्यगमने) ‘वुन्’ । ‘कृञादिभ्यो वुन्’ (उ० ५-३५) । १. आम्रातकवृक्षः, कपिचूतः, पीतनः । ‘आमडा’ ‘अमडे’ - भाषा ।
आम्रातकम्	(नं) आम्रातकस्य फलम् ।
आम्रेडनम्	(न) आ + म्रेडृ (उन्मादे) + ‘ल्युट्’ । ‘ल्युट् च’ (३.३.११५) । १. पुनरुक्तिः ।
आम्रेडितम्	(न) आ + म्रेडृ  (उन्मादे) भावे ‘क्तः’ । ‘नपुंसके भावे क्तः’ (३.३.११४) । १. पुनरुक्तिः ‘आम्रेडितं द्विस्त्रिरुक्तम्’ - अमरह् । (वि) ‘आ + म्रेडृ (उन्मादे) + कर्मणि ‘क्तः’ । ‘निष्ठा’ (३.२.१०२) । २. अनेकवारम् उक्तं वचनम् । ३. द्विर्भावम् आपन्नस्य शब्दरूपस्य द्वितीयः भागः । कांस्कान् (कान् + कान्) इत्यत्र द्वितीय भागः आम्रेडितं भवति । ‘तस्य परमाम्रेडितम्’ (८.१.२) ।
आम्लम्	(नं) रसविशेषः । षड्रसेषु अन्यतमम् ।
आम्लवेतसः	(पुं) १. आम्लरसयुक्तः वेतसः । २. तिन्त्रिणी वृक्षः ।
आम्ला	(स्त्री) ‘आ सम्यक् अम्ला अम्लरसयुक्ता’ - राजनि० १. तिन्त्रिणीवृक्षः । २. श्रीवल्ली । 
आम्लिका	(स्त्री.) अम्ला + कन् + टाप् प्रत्ययः । ‘अजाद्यतष्टाप्’ (४.१.४) । १. तिन्त्रिणीवृक्षः । २. अम्ललोणिका । “प्लक्षश्च तिन्त्रिणी चिञ्चाम्लीकाऽथो पीतसालके” - अमरः ।
आयः	(पुं) आङ्+या+ड । १.धनागमः। २.प्राप्तिः। ३.लाभः। ४.करः। ५.लग्नात् एकादशस्थानम् । ६.अन्तःपुररक्षकः। ७.गमनम् ।
आयःशूलिकः	(पुं) अयः शूलेन तीक्ष्णोपायेन अन्विच्छति । अयःशूल+ठक् । ‘अयः शूलदण्डाजिनाभ्यां ठक्ठञौ’ ५.२.७६। १.तीक्ष्णकर्मणा अर्थकरः। २.साहसिकः,क्षिप्रकारी । ‘तीक्ष्णोपायेन योऽन्विच्छेत् स आयः शूलिको जनः’ तु०का०य०१०।
आयतः	(वि) आ+यम(उपरमे)+क्तः। ‘निष्ठा’ ‘निष्ठा’ ३.२.१०२। १.दीर्घः। ‘आयताङ्गुलिरभूदतिरिक्तः सुभ्रुवां क्रशिमशालिनि मध्ये’ माघः१०.६५। २.आकृष्टः। ‘अवेक्षितानायतवल्गमग्रे तुरङ्गिभिर्यत्ननिरुद्धवाहैः’ माघः ३.३०। ३.नियमितः। ४.विस्तृतः। ५.दूरम् । ६.नमितः।
आयतच्छदा	(स्त्री) आयतः दीर्घः छदः अस्याः। कदलीवृक्षः। ‘कदली त्वायतच्छदा’ त्रिकाण्ड०।
आयतनम्	(न) आयतन्ते अत्र । आ+यती(प्रयत्ने)+ल्युट् । ‘करणाधिकरणयोश्च’ ३.३.११७। १.देवस्थानम्,चैत्यम् । २.यज्ञस्थानम् । ३.आश्रयः। ४.विश्रामस्थानम् । ‘सम्बन्धिभिन्नोऽपि गिरेः कुलस्य स्नेहस्तदेकायतनं जगाम’ कुमार०७.५। ५.गृहम् । ६.धान्यसङ्ग्रहालयः।
आयतिः	(स्त्री) आ+यम(उपरमे)+क्तिन् । ‘स्त्रियां क्तिन्’ ३.३.९४। १.आगामिकालः। ‘विपदोऽभिभवन्त्यविक्रमं रहयत्यापदुपेतमायतिः’ किरात०२.१४। २.प्रभावः। ३.दैर्घ्यम् । ४.सङ्गः,प्रापणम् । ५.कार्यम् । ‘यथा मित्रं ध्रुवं लब्ध्वा कृशमप्यायतिक्षमम्’ मनुः७.१०८। ६.फलप्रप्तिकालः। ‘नियता लघुता निरायतेगरीयान्न पदं नृपश्रियः।’ किरात०२.१४। ‘आयतिः स्यात् प्रभावोत्तरकालयोः। दैर्ध्ये सङ्गेऽपि’ हैमः।
आयतीगवम्	(अ) आयत्यो गावो यस्मिन् काले । शत्रादेशः,‘तिष्ठद्गुप्रभृतीनि च’ २.१.१७,पुंवद्भावाभावः। १.गवाम् आगमनकालः। २.सायङ्कालः।
आयतीसमम्	(अ) आयान्ति समाः यस्मिन् काले । निपा०‘तिष्ठद्‌गुप्रभृतीनि च’ २.१.१७। वत्सरागमनकालः।
आयत्तः	(वि) आयतते स्म । आ+यती(प्रयत्ने)+क्तः। ‘गत्यर्थाकर्मकश्लिषशीङ्स्थासवसजनरुहजीर्यतिभ्यश्च’ ३.४.७२। १.अधीनः,परतन्त्रः,वशीभूतः। ‘दैवायत्तं कुले जन्म मदायत्तं तु पौरुषम्’ वेणी०३.३७। २.कृतप्रयत्नः। ३.नम्रः।
आयत्तिः	(स्त्री) आ+यती(प्रयत्ने)+क्तिन् । ‘स्त्रियां क्तिन्’ ३.३.९४। १.दिनम् । २.स्नेहः। ३.वशित्वम् । ४.सामर्थ्यम् । ५.सीमा । ६.शयनम् । ७.दैर्घ्यम् । ८.प्रभावः। ९.भविष्यत्कालः। ‘अयत्तिस्तु स्त्रियां स्नेहे वशित्वे वासरे बले’ मेदिनी०। १०.उपायः। ११.गौरवम् । १२.प्रतापः।
आयथातथ्यम्	(न) तथात्वमनतिक्रम्य यथातथा निपा०। ‘यथातथयथापुरयोः पर्यायेण’ ७.३.३१। ‘न यथातथा अयथातथा भावः। ‘ष्यञ्’ ‘गुणवचनब्राह्मणादिभ्यः कर्मणि च’ ५.१.१२४। ‘वा पूर्वपदवृद्धिः’ ७.३.३१। उत्तरपदवृद्धौ तु अयाथातथ्यम् । १.अनौचित्यम् । २.असत्यम् । ‘गुणानामायथातथ्यादर्थं विप्लावयन्ति ये’ माघ०२.५६।
आयथापुर्यम्	(न) न यथापुरम् अयथापुरम् । तस्य भावः। अयथापुर+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। वा ‘यथातथयथापुरयोः पर्यायेण’ ७.३.३१। पुरमनतिक्रम्य यथा पुरम् ।
आयथापूर्व्यम्	(न) पूर्वमनतिक्रम्य यथा पूर्वम् । तस्य भावः ‘ष्यञ्’ । ‘गुणवचनब्रह्मणादिभ्यः कर्मणि च’ (५.१.१२४) वा पूर्वपदवृद्धिः। ‘यथातथयथापुरयोः पर्यायेण’ ४.३.३१। उत्तरपदवृद्धौ तु अयाथापूर्व्यम् ।
आयद्वसुः	(वि) आयत् वसु यस्य । ऎश्वर्यप्राप्तिः भविष्यत्कालिका ।
आयनम्	(न) आ+अयन+अण्(स्वार्थे)। ‘प्रज्ञादिभ्यश्च’ ५.४.३८। अयनमेव आयनम् । सञ्चारः।
आयमनम्	(न) आ+यम(उपरमे)+ल्युट् । ‘ल्युट् च’ ‘ल्युट् च’ ३.३.११५।। १.दैर्घ्यम् । २.नियमनम् । ३.सङ्कुचितस्य आकृष्य दीर्घीकरणम् ।
आयमवान्	(वि)(आयामवत्) आयामः अस्य अस्ति । आयाम+मतुप् । ‘तदस्यास्त्यस्मिन्निति मतुप्’ ५.२.९४। १.विस्तृतम्,विशालम् । ‘आयामवद्भिः करिणां घटाशतैरधः कृताट्टालक पङ्क्तिरुच्चकैः’ माघः१२.६५।
आयल्लकः	(पुं) आयन्निव लीयते अत्र । ली+ड+कन् । ‘सज्ञायां कन्’ । १.उत्कण्ठा इति हेमचन्दः। २.धैर्याभावः।
आयसम्	(न) अय एव । अय+अण्(स्वार्थे)। ‘प्रज्ञादिभ्यश्च’ ५.४.३८। १.अयः। २.अयोनिर्मितायुधम् । अयसो विकारः। अय+अण् । ‘तस्य विकारः’ ४.३.१३४। ३.लोहमयम् । ‘मूढं बुद्धमिवात्मानं हैमीभूतमिवायसम्’ कुमार०६.५५।
आयसी	(स्त्री) लोहकवचम् ।
आयसीयः	(वि) अयसः अदूरभवः देशः। अयस्+अण् । ‘वुञ्छण्कठ०’ ४.२.८०। (वि) अयसा निर्मितम् ।
आयस्तः	(वि) आ+यसु(प्रयत्ने)+क्तः। ‘निष्ठा’ ‘निष्ठा’ ३.२.१०२। १.क्षिप्तः। ‘आयस्त भीमभुजमन्दरवेल्लनाभिः’ वेणी०६.९। २.तेजितः। ३.कष्टकरम् । ४.कुपितः। आ+यसु(प्रयत्ने)+क्तः(कर्मणि)। ‘निष्ठा’ ‘निष्ठा’ ३.२.१०२। ५.श्रान्तः। ‘आयस्तमैक्षत जनः चटुलाग्रपादम्’ माघः५.६। ‘आयस्तः सुरसरिदोघरुद्धवर्त्मा’ ७.३२।
आयस्थानम्	(न) आयस्य स्थानम् । १.शुल्कग्रहणस्थानम् । २.आकरस्थानम् । ३.लग्नात् एकादशस्थानं,लाभस्थानम् ।
आयस्य	(अ) आ+यसु(प्रयत्ने)+ल्यप् । ‘समासे अनञ् पूर्वे क्त्वो ल्यप्’ ७.१.३७। १.भृशं यतित्वा । २.श्रान्तोभूत्वा ।
आयातम्	(न) आ+या(प्रापणे)+क्तः। ‘गत्यर्थाकर्मक०’ ३.४.७२। १.आधिक्यम् । ‘दिव्यस्त्रीणां सचरणलाक्षारागाः रागायाते निपतितपुष्पापीडाः’ किरा०५.२३। २.आगत स्थलम् । आ+या(प्रापणे)+क्तः(भावे)। ३.३.११४। ३.स्थानान्तरं प्राप्तः। आ+या+क्तः। ‘क्तोऽधिकरणे च ध्रौव्यगतिप्रत्यवसानार्थेभ्यः’ ३.४.७६। 
आयातिः	(स्त्री) आ+या(प्रापणे)+क्तिन् । ‘स्त्रियां क्तिन्’ ३.३.९४। आगमनम् ।
आयानम्	(न) आङ्+या+ल्युट् । १.आगमनम् । २.स्वभावः।
आयामः	(पुं) आ+यम(उपरमे)+घञ् । ‘अकर्तरि च कारके संज्ञायाम्’ ३.३.१९। १.दैर्घ्यम् । ‘तेनोदीचीं दिशमनुसरे स्तिर्यगायाम शोभी’ मेघः१.५७। २.नियमनम् । ‘प्राणापानगती रुद्घवा प्राणायाम परायणाः’ गीता ४.१९। ३.विस्तारः।
आयामम्	(अ) यामम् अभिव्याप्य । यामपर्यन्तम् ।
आयासः	(पुं) आ+यसु(प्रयत्ने)+घञ् । ‘भावे घञ्’ ३.३.१८। १.श्रान्तिः। २.श्रमः। ३.क्लमः। ४.क्लेशः। ५.परिश्रमः। ६.प्रयासः। ७.व्यायामः। ८.अतिप्रयत्नः। ‘स्नेहमूलानि दुःखानि देहजानि भयानि च । शोकहर्षौ तथायासः सर्वं स्नेहात् प्रवर्तते’ भा०वन०२००।
आयासकः	(वि) आ+यसु(प्रयत्ने)+ण्वुल् । ‘ण्वुल् तृचौ’ ‘ण्वुल्तृचौ’ ३.१.१३३।। आयाससम्पादकः,आयासकारकः।
आयासी	(वि)(आयासिन्) आयास+इनिः। ‘अत इनि ठनौ’ ५.२.११५। १.आयासयुक्तः। ‘कामं प्रिया न सुलभा मनस्तु तद्भावदर्शनायासि’ शाकु०२.१।
आयी	(वि)(आयिन्) आयः लाभः अस्य अस्ति । आय+इनिः। ‘अत इनिठनौ’ ५.२.११५। लाभयुक्तः।
आयुः	(न)(आयुस्) एति । इण्(गतौ)+उसिः। ‘एतेर्णिच्च’ उ०१.१८३। १.जीवितकालः। ‘शृङ्गं सदृप्रविनयाधिकृतः परेषामत्युच्छ्रितं न ममृषे न तु दीर्घमायुः’ रघुः९.६१। २.जीवितकालवृद्ध्यर्थं क्रियमाण होम । 
आयुक्तः	(वि) आ+युजिर्(योगे)+क्तः। ‘निष्ठा’ ‘निष्ठा’ ३.२.१०२। १.नियुक्तः। २.योजितः। ३.सङ्घटितः। आ ईषत् युक्तः। ४.किञ्चित् योजितः। ‘आयुक्तः शकटे गौः’ सि०कौ०। (न) ५.व्यवस्था । 
आयुधम्	(न) आयुध्यतेऽनेन । आ+युध(सम्प्रहारे)+कः। वा०३.३.५८,वा०३.३.५०। १.शस्त्रम् । २.अस्त्रम् । ‘धृतायुधो यावदहं तावदन्यैः क्रियायुधैः’ वेणी०३.४६। 
आयुधजीवी	(वि)(आयुधजीविन्) आयुधेन जीवति । आयुध+जीव(प्राणधारणे)+णिनिः। ‘सुप्यजातौ णिनिः ताच्छील्ये’ ३.२.७८। १.योधः। २.भटः।
आयुधधर्मिणी	(स्त्री) आयुधस्येव धर्मो अस्य अस्ति । आयुधधर्म+इनिः। ‘अत इनिठनौ’ ५.२.११५। ‘ऋन्नेभ्यो ङीप्’ ४.१.५। १.जयन्तीवृक्षः। २.गुल्मः।
आयुधन्यासः	(पुं) आयुधानां न्यासः। श्रीविद्यापूजासमये तत्तत् स्थानस्पर्शपूर्वकं तत्तन्मन्त्राणामर्पणबुद्धया आयुधानां स्थापनम् ।
आयुधागारम्	(न) आयुधानामागारम् । १.अस्त्रगृहम् । ‘आर्य,नेदमायुधागारम् । पाञ्चाल्याः चतुः शालकमिदम्’ वेणी०१।
आयुधागारिकः	(वि) आयुधागारे नियुक्तः। आयुधागार+ठन् । ‘अगारान्तरात् ठन्’ ४.४.७०। आयुधशालारक्षकः।
आयुधिकः	(वि) आयुधेन जीवति । (स्त्री) आयुध+ठञ् । ‘आयुधाच्छ च’ ४.४.१४। १.अस्त्रजीवी,शस्त्राजीवः,आयुधीयः,काष्टुपृष्ठः,योद्धा,आयुधाजीवः। ‘शस्त्राजीवे काण्डपृष्ठायुधीयायुधिकाः समाः’ अमरः। ‘न पादरक्षैः संयुक्ताः नान्तरायुधिका ययुः’ महाभारतम् १६.७.१६। २.योधः,भटः।
आयुधी	(वि) (आयुधिन्) आयुधम् अस्य अस्ति । (स्त्री) आयुधिनी । आयुध+इनिः। ‘अत इनिठनौ’ ५.२.११५। आयुधयुक्तः,शस्त्रधारी,शस्त्रधारकः।
आयुधीयः	(वि) आयुधेन जीवति । आयुध+छ । ‘आयुधाच्छ च’ ४.४.२४। द्र०आयुधिकः। योधः,भटः। ‘अलङ्कृतञ्च सम्पश्येदायुधीयं पुनर्जनम्’ मनुः ७.२२१।
आयुध्य	(अ) सम्यग् युद्ध्वा । आ+युध(सम्प्रहारे)+ल्यप् । ‘समासेऽनञ्पूर्वे क्त्वो ल्यप्’ ७.१.३७/३३३१। सम्यक् युद्धं कृत्वा ।
आयुर्दायः	(पुं) आयुषः दायः दानम् । स्थानबलात् ग्रहाः आयुः यच्छन्ति । तैः दीयमानः आयुषः भागः आयुर्दायः इति कथ्यते ।
आयुर्दायः	(पुं) आयुषो दायः दानम् । ज्योतिषोक्तः ग्रहस्थानबलादायुर्दानविशेषः। ‘आयुर्ज्ञानादेव होराफलानां कर्तुं यस्मान्निर्णयः शक्यतेऽत्र । आयुर्दायः संप्रदायागतोऽयं सच्छिष्पाणां प्रीतये कध्यतेऽत्र’ श्रीपतिपद्धतिः।
आयुर्द्रव्यम्	(न) आयुर्वर्धनद्रव्यम् । १.औषधम् रत्नमाला । २.घॄतम् । ‘आयुः साधवं घृतम्’ च ‘आयुर्वै घृतम् ।’ घृतस्यायुर्जनकत्वान् तथात्वम् ।
आयुर्योगः	(पुं) आयुषो जीवितकालस्य वर्धनात्मक ग्रहयोगः। १.ज्योतिषोक्तः ग्रहयोगभेदः। २.आयुर्वर्धकौषधम् इति राजानिघण्टुः।
आयुर्वृद्धिः	(स्त्री) आयुषः वृद्धिः। दीर्घायुः,जीवितकालवृद्धिः। विहितद्रव्यसेवनात् प्राणायामात्,सदाचारात् च आयुषः वृद्धिः भवति । ‘आचारो भूतिजनन आचारः कीर्तिवर्धनः। आचारात् वर्धतेह्यायुः आचारो हन्त्यलक्षणम् आगमानां हि सर्वेषां आचारः श्रेष्ठ उच्यते । आचारः प्रभवो धर्मो धर्मादायुर्विवर्धते । एतद्यशस्यमायुष्यं स्वर्ग्यं स्वस्त्ययनं महत्’ भा०अनु०१६१,१७०,७१,७२।
आयुर्वेदः	(पुं) आयुः आयुर्सम्बद्धज्ञानं विद्यते विचार्यते अस्मिन् । आयु+विद(ज्ञाने)+घञ्(करणे)। १.वैद्यकशास्त्रम् । धन्वन्तरिप्रणीत आयुर्वेदस्य अष्टाङ्गाः सन्ति । ‘आयुर्हिताहितं व्याधिनिदावं शमनं तथा विद्यन्ते यत्र विद्वद्भिः स आयुर्वेद उच्यते ॥’ भा०प्रकाशः। २.अथर्ववेदस्य उपवेदः। ‘विधाताथर्वसर्वस्वमायुर्वेदं प्रकाशयन् सनाम्वा संहितां चक्रे लक्षश्लोकमयीमृजुम् ॥’ भावप्रकाशः चरणव्यूहमते ऋग्वेदस्य उपवेदः।
आयुर्वेदी	(वि) (आयुर्वेदिन्) आयुर्वेदो ज्ञातव्यत्वेन विद्यतया विद्यतेऽस्य । आयुर्वेद+इनिः। ‘अत इनिठनौ’ ५.२.११५। आयुर्वेदज्ञः,चिकित्सकः,वैद्यः इति हेमचन्द्रः राजनिर्घण्टश्च । (स्त्री) आयुर्वेदिनी ।
आयुष्कः	(वि) आयुषा कायति - कै (शब्दे) ‘कः’ । ‘आतोऽनुपसर्गे कः’ (३.२.३) १. प्रशस्यायुष्कः ।
आयुष्कः	(वि) आयुषा कायति । आयुस्+कै(शब्दे)+कः। ‘आतोऽनुपसर्गे कः’ ३.१.३। आयुषा प्रकाशमानः,प्रशस्तायुष्कः,उत्तमायुष्मान्,दीर्घायुर्युक्तः।
आयुष्करः	(वि) आयुः करोति इति । आयुस्+डुकृञ्(करणे)+अण् । ‘कर्मण्यण्’ ३.१.१। वैद्यः,आयुष्कर्ता,आयुर्वृद्धिकरः। (स्त्री) आयुष्करी । ,आयुष्कर्त्री ।
आयुष्कर्ता	(वि)(आयुष्कृत्) आयुः करोति वर्धयति । आयुस्+डुकुञ्(करणे)+क्विप् । ‘सुकर्मपापमन्त्रपुण्यषु कृञः’ ३.१.८९। वैद्यः,आयुष्करः। (स्त्री) आयुष्कर्त्री । वैद्या ।
आयुष्कामः	(वि) आयुः कामयते । आयुस्+कमु(कान्तौ)+णिङ्+अण् । ‘कर्मण्यण्’ ३.२.१। आयुरिच्छुकः,आयुरभिलाषुकः। ‘आयुष्कामेन वप्तव्यं न जातु परयोषिति’ मनुः९.४१।
आयुष्टोमः	(पुं) आयुः साधन ऋक्‌समुदायात्मकः स्तोमभेदः। आयुस्तोमसहितयागभेदः। ‘आयुः साधनं स्तोमः’ शाक०त०। 
आयुष्मान्	(वि)(आयुष्मत्) आयुर्विद्यतेऽस्य प्रशस्तमायुस्यास्ति इति वा । आयुस्+मतुप् । ‘तदस्यास्त्यस्त्रिन्निति मतुप्’ ५.१.९४। १.चिरञ्जीवी । ‘चिरञ्जीवीदीर्घायुः जैवातृकः जैवातृकः स्यादायुष्मान्’ अमरः। ‘आयुष्मन्तं सुतं सूते यशोमेधासमन्वितम्’ मनुः३.१६३। ‘आयुष्मान् योगभेदे वा वाच्यवच्चिरजीविनि’ मेदिनी०। (पुं) २.वृद्धः। ३.विष्कम्भावधिकः तृतियो योगः। ‘विष्कम्भः प्रीतिरायुष्मान्’ ज्योति०। ४.आयुरिति शब्दः अस्य । आयुश्शब्दयुक्तः मन्त्रभेदः। ‘आयुष्मानिति शान्त्यर्थं जप्त्वा चैव *समाहिनः’ छ०प०। ५.आयुष्मान् पुत्रः। ‘आयुष्मन्तं सुतं सुते यशोमेधासमन्वितम् । धनवन्तं प्रजावन्तं सात्त्विकं धार्मिकं तथा’ मनुः३.२६३। (स्त्री) आयुष्मती । ६.आयुष्टोमः।
आयुष्यम्	(वि) आयुः प्रयोजनस्य । आयुस्+यत् । ‘स्वर्गादिभ्यो यद् वक्तव्यः’ वा ५.१.१११। १.आयुर्हितकारी,पथ्यादयः। ‘धन्यं यशस्यमायुष्यं स्वर्ग्यं चातिथिपूजवम्’ मनुः४.१०६। ‘आयुष्या दीपनी चैव चक्षुष्या व्रणशोधिनी’ हतितस्मृतिः। (न) आयुस्+ष्यञ्(स्वार्थे)। ‘गुणवचनब्राह्मणदिभ्यः कर्मणि च’ ५.१.१२४। २.आयुर्वृद्धिः। ‘आयुर्वृद्धिः आयुष्यं प्राङ्मुखो भुङ्क्ते यशस्यं दक्षिणामुखः’ मनुः२.५२। ३.जननानन्तरजातकर्म । 
आये	(अ) अयि ! स्नेहबोधकं सम्बोधनात्मकम् अव्ययम् ।
आयोगः	(पुं) आङ्+युजिर्(योगे)+घञ् । ‘भावे’ ३.३.१८। १.गन्धमाल्योपहारः। २.व्यापारः। ३.‘रोधः’ हेमचन्द्रः। ‘आयोगो व्यापृतौ गन्धमाल्योपहाररोधयो०’ मेदिनी०। ४.सम्यक् सम्बन्धः। ‘शरलैः कर्णिकारैश्च किंशुकैश्च सुपुष्यितैः स देशो भ्रमरायोगः प्रदीप्त इव लक्ष्यते’ वा०रामा०। ५.व्याष्टतिः। ‘आयोगो व्यापृतावपि’ त्रिकाण्ड०।
आयोजनम्	(न) आ+युजिर्(योगे)+ल्युट् । ‘ल्युट् च’ ‘ल्युट् च’ ३.३.११५।। १.उद्योगः। २.आहरणम् । ३.द्रव्यासादनम् । ‘कुत्रचित् रण्डुलाः सन्ति क्व च स्थाली क्व चेन्धनम् । तेषामायोजनं कुर्वन् मुढयः कर्ताभिधीयते ॥’ *गोयीचन्द्रधृतकारिका ।
आयोजितः	(वि) आ+युजिर्(योगे)+णिच्+क्तः। ‘निष्ठा’ ‘निष्ठा’ ३.२.१०२। १.कृताहरणम् । २.सम्यक् सम्पादितम् । ‘कुसुमायोजितकार्मुकं मधुः’ कुमार०।
आयोधनम्	(न) आ+युध(सम्प्रहारे)+ल्युट् । ‘भावे’ ‘ल्युट् च’ ३.३.११५।। १.युद्धम् । ‘युद्धमायोधनं जन्यम्’ अमरः। ‘अयोधने कृष्णगतिं सहायम्’ रघुः६.४१। आयुध्यतेऽत्र । आ+युध(सम्प्रहारे)+ल्युट् । ‘करणाधिकरणयोश्च’ ३.३.११७। २.युद्धक्षेत्रम्,रणभूमिः। ३.वधः। ‘आयोधनं युद्धे वधोऽपि च’ मेदिनी०। ‘आयोधनं घातनं स्यात् युद्धमायोधनं मतम्’ शाश्वत०।
आरः	(पुं) आ ऋच्चति । आ+ऋ(गतौ)+घञ्(कर्तरि)। आ+ऋ(गतौ)+अच् । ‘नन्दिग्रहि०’ ३.२.१३४। १.मङ्गलग्रहः। २.शनिग्रहः। ३.मधुराम्लफलः। ४.वृक्षभेदः। ५.प्रान्तभागः। (पुंन) ६.पित्तलम् । ७.मुण्डलोहः,मुण्डायसम् । ९.कोणः। आ+ऋ(गतौ)+घञ्(कर्मणि)। १०.दूरम् । (स्त्री) आ+ऋ(गतौ,गतिप्रापणयोः)+अच्/अङ्+टाप् । ‘नन्दिग्रहि०’ ३.१.१३४,‘षिद्‌भिदादिभ्योऽङ्’ ३.३.१०४। अरा । चर्मप्रभेदोका,चर्मभेदकास्त्रम् । ‘आरा चर्मप्रभेदिन्यां पुंसि भौमशनैश्चरे’ मेदिनी०। ‘संक्रीडन्ती तेजिताश्वस्य रागादुद्यम्यारामग्रकायोत्थितस्य’ माघः१८.७।
आरकूटः	(पुंन) आरं पित्तलं कूटयति स्तूपीकरोति । आर+कूट(दाहे)+अच् । ‘नन्दिग्रहि०’ ३.१.१३४। १.पित्तलम्,रीतिः। ‘रीतिः स्त्रियामारकूटो न स्त्रियाम्’ अमरः। ‘अकाञ्चने काञ्चननायिकाङ्कके किमारकूटाभरणेन नश्रियः’ नैषध०।
आरक्षः	(पुं) आ+रक्ष(पालने)+अच् । ‘नन्दिग्रहि०’ ३.१.१३४। १.गजकुम्भसन्धिः,गजकुम्भाधः स्थलम् । ‘आरक्षमग्नमवमत्य सृणिं शिताग्रमेकः पलायत जवेन कृतार्तनादः’ माघः५.५। आ+रक्ष(पालने)+घञ् । ‘भावे’ ३.३.१८। २.गजमस्तकचर्म । ३.सैन्यम् । ४.रक्षणम् । ‘तेषामारक्षभूतं तु पूर्वं दैवं नियोजयेत्’ मनुः३.१०४। (वि) आरक्षतीति । आ+रक्ष(पालने)+अच् । ‘नन्दिग्रहि०’ ३.१.१३४। रक्षकः,रक्षायुक्तः इति शब्दरत्नावली रक्षणीयः इति विश्वः। ‘शतसाहस्रमरक्षं मध्यमं रक्षसां कपिः’ भट्टिः८.३७। 
आरक्षकः	(पुं) आरक्ष+ण्वुल् । ‘ण्वुल्तृचौ’ ‘ण्वुल्तृचौ’ ३.१.१३३।। १.द्वारपालः। २.न्यायाधीशः। ३.रक्षिपुरूवः।
आरक्षा	(स्त्री) आ+रक्षा(पालने)+आः+टाप् । ‘गुरोश्च हलः’ ३.३.१०३। रक्षणम् ।
आरग्वधः	(पुं) आ+रगे(शङ्कायाम्)+क्विप् । आंरगं रोगशङ्कांयपि हन्ति । अरग+अच् । वधादेशः। १.वृक्षविशेषः सोंदाल् इति हिन्द्याम् । राजवृक्षः,शम्याकः,चतुरङ्गुलः,आरेवतः,व्याधिघातः,कृतमालः,सुवर्णकः इति अमरः। ‘मन्थानः,रोचनः,दीर्घफलः,नृपद्रुमः,हिमपुष्पः,राजतरूः,कण्डुघ्नः,ज्वरान्तकः,अरूजः,स्वर्णपुष्पः,स्वर्णद्रः,कर्णिकारः,कर्णाभरणकः,स्वर्णाङ्गः’ इति राजनिर्घण्टः प्रग्रहः रत्नमाला । (न) आरग्वधफलम् । 
आरटः	(वि) आरटति । आ+रट(परिभाषणे)+अच् । ‘नन्दिग्रहि०’ ३.१.१३४। १.सम्यक् शब्दकारकः। २.नटः। (स्त्री) आरट+ङीष् । ‘षिद्गौरादिभ्यश्च’ आरटी ।
आरट्टः	(पुं) आरट्यते विख्यायते । आ+रट(परिभाषणे)+टच् । देशविशेषः विशिष्टाश्वोत्पत्रिटथानदेशः आरवदेशः।
आरणिः	(पुं) आ+ऋ(गतौ)अनिः। ‘अर्तिसृथृधम्यश्यवितॄभ्योऽनिः’ उ०१.१६७। आवर्तयुक्तः जलाशयः। ‘आवर्त्तः कुलहण्डकः’ हारावली ।
आरणेयः	(पुं) आरण्याः अपत्यम् । अरणी+ढक् । ‘स्त्रीभ्यो ढक्’ ४.१.१२०। अरणीसुतः,शुकमहर्षिः।
आरण्यः	(वि) १.अरण्यः। २.गोमयम् । ३.अरण्यजः। ४.अरण्यसम्बद्धम् । अरण्ये भवः। अरण्य+णः। वा०८.३.१०१। ५.वनभवः,अरण्यपशवः,अरण्यवृक्षाः। ‘आरण्याः सुमनसः’ आरण्यः। ‘पशुः’ सि०कौ०। ‘सरीसृपो रुरुश्चैव महिषो वानरस्तथा । पृषतर्थौ मॄगश्चैव पशुर्वै सप्तधा मतः।’ (स्त्री) आरण्या आरण्यी ।
आरण्यकः	(वि) अरण्ये भवः। अरण्य+वुञ् । ‘अरण्यान्मनुष्ये’ ४.१.१२९। अरण्यकातमनुष्यः। अरण्य+वुञ् । ‘पथ्यध्यायन्यायविहारमनुष्यहस्तिषु इति वक्तव्यम्’ वा०४.१.१२९। ‘वा गोमयेषु’ वा०४.२.१२९। १.अरण्यभवमार्गः,आरण्यकः मार्गः। २.अरण्यभवाध्यायः आरण्यकः अध्यायः। ३.अरण्यभवः हस्ती  आरण्यको हस्ती । ‘आरण्यकानां प्रभवः फलानाम्’ याद०४.३०। ‘आरण्यकोपात्तफलप्रसूतिः’ रघुः५.१५। ‘तपः षड्‌भागःमक्षय्यं ददत्यारण्यका हि नः’ शाकु०१.१३। (न) ४.वेदस्य कश्चनभागः। बृहदारण्यकम्,तैलिरीयारण्यकम् । ‘अरण्येऽध्ययनादेव आरण्यकमुदाहृतम् ।’ ५.महाभारतस्य ‘वनपर्व ।’ ६.रामायणस्य ‘अरण्यकाण्डम् ।’ ७.गोमयम् ।
आरण्यपशुः	(पुं) आरण्यश्चासौ पशुश्च अरण्यजातपशुः वा ।‘सरीसृपो रूरूश्चैव महिषो वानरस्तथा । पृषतर्क्षो मृगस्ज्चैव पशुर्वै सप्तधा मतः॥’
आरतः	(वि) आ+रमु(क्रीडायाम्)+क्तः। ‘गत्यर्थाकर्मकश्लिषशीङ्स्थासवसजनरूहजीर्यतिभ्यश्च’ ३.४.७१। १.उपरतः। २.विरमितः। ‘उदितपक्षमिवारतनिः स्वनैः पृथुवितम्बविलम्बिभिरम्बुदैः’ किरा०५.६। ३.निवृत्तः। 
आरतिः	(स्त्री) आ+रमु(क्रीडायाम्)+क्तिन् । ‘स्त्रियां क्तिन्’ ३.३.५९४। १.आरमणम्,विरतिः। २.निवृत्तिः आरत्यवरतिविरतय उपरमे । ३.नीराजनम् ।
आरनालम्	(न) आरो नालो गन्धो यस्य । काञ्चिकम्,आरनालकम् । ‘कांजि’ इति हिन्दीभाषायाम् ।
आरनालकम्	(न) आरनाल+कप् । ‘शेषाद्विभाषा’ ५.४.१५४। द्र०आरनालम् ।
आरभ्य	(अ) आ+रभ(राभस्ये)+ल्यप् । ‘समासोनञ् पूर्वे क्तो ल्यप्’ ७.१.३७। ‘मालत्याः प्रथमावलीकनादिनादारभ्य’ मालती०६.३।
आरभ्यः	(वि) आ+रभ(राभस्ये)+ण्यत् । ‘ऋहलोर्ण्यत्’ ३.१.११४। आरब्धुं योग्यः।
आरब्धः	(वि) आ+रभ(राभस्ये)+क्तः। ‘निष्ठा’ ‘निष्ठा’ ३.२.१०२। कृतारम्भः। ‘व्रतयज्ञाविवाहेषु श्राद्धे होमेऽर्चने जपे । आरब्धे सूतकं न स्यादनारब्धे तु सूतकम् ॥’ तिथि०त०।
आरभटः	(पुं) आरभ(राभस्ये)+अट । साहसीपूरुषः,वीरः।
आरभटी	(स्त्री) १.विशिष्टनृत्यशैली । २.नाट्यकलाशाखा । ३.आरभटीवृत्तिः इति भाषाशैली । ‘आरभटी पुनः रसे सैद्रे च बीभत्से’ सा०द०। ‘मायेन्द्रजालसङ्ग्रामक्रोधोद्‌ भ्रान्तादि चेष्टितैः’ सा०द०।
आरमणम्	(न) आ+रमु(क्रीडायाम्)+ल्युट् । ‘ल्युट् च’ ‘ल्युट् च’ ३.३.११५।। १.विश्रान्तिः। पथिकाः वृक्षच्छायायामारमणं कुर्वन्ति । आरम्यतेऽत्र । आ+रमु(क्रीडायाम्)+ल्युट् । ‘करणाधिकरणयोश्च’ ३.३.११७। २.विश्रान्तिस्थानम् । 
आरम्भः	(पुं) आ+रभ(राभस्ये)+घञ् । ‘भावे’३.३.१८,मुमागमः। १.प्रारम्भः,आरम्भणम् । ‘चण्डारम्भः समीरो वहति परिदिशं भीरु किं सम्भ्रमेण’ वेणी०१.१९। २.प्रयत्नः। ‘सक्ताङ्गुलिः सायकपुङ्ख एव चित्रार्पितारम्भ इवावतस्थे’ रघुः२.३१। ३.वेगः,त्वरा । ४.व्यापारः,कार्यम्। ‘आगमैः सदृशारम्भः प्रारम्भसदृशोदयः’ रघुः१.१५। ५.प्रस्तावना । ६.अहङ्कारः,दर्पः। ७.वधम् । ‘आरम्भस्तु त्वरायां स्यादुद्यमे वधदर्पयोः’ मेदिनी०। (वि) प्रारब्धः।
आरम्भणम्	(वि) आ+रभ(राभस्ये)+ल्युट् | ‘ल्युट् च’ ‘ल्युट् च’ ३.३.११५।। १.प्रारम्भः। २.प्रयत्नः। ३.प्रस्तावना । ४.गर्वः। आरभ्यतेऽनेन । आ+रभ+ल्युट् । ‘करणाधिकरणयोश्च’ ३.३.११७। ५.उपादानकारणम् ।
आरम्भणीयः	(वि) आ+रभ(राभस्ये)+अनीयर् । ‘तव्यन्तव्यानीयरः’ ३.१.९६। आरब्धव्यः। ‘समये एव कार्यक्रमः आरम्भणीयः।’
आरम्भवादः	(पुं) तार्किकानां वादभेदः। ‘द्रव्याणि द्रव्यान्तरमारभन्ते गुणाश्च गुणान्तरम् ।’ वै०सू०। ‘पृथिव्यम्भोऽग्निवायूनां कर्म संयोजिताणवः। द्वयणुकादिक्रमेणाण्डमारभन्ते इदं महत् ।’
आरवः	(पुं) आ+रु(शब्दे)+अप् । ‘ऋदोरप्’ ३.३.५७। शब्दः। ‘ऋज्वीर्दथानैरवमत्य कन्धराश्चलावचूडाः कलघर्घराखैः’ माघः११.१८।
आरा	(स्त्री) चर्मकर्तनसाधनम् । ‘आरा चर्मप्रभेदिन्यां पुंसि भौमे शनैश्चरे’ मेदिनी०। २.ताडनरज्जू । 
आरात्	(अ) आ+रा(दाने)+आतिः। बाहु०। १.दूरे । २.समीपे । ‘आराद्दूरसमीपयोः’ अमरः। ‘किं तावत्सरसि सरोजमेतदारात्’ माघः८.१९। ‘मरुत्प्रयुक्ताश्च मरुत्सखाभं तमर्च्यमारादभिवर्तमानम्’  रघुः२.१०।
आरातिः	(पुं) आ+रा(दाने)+क्तिच् । ‘क्तिच्क्तौ च संज्ञायाम्’ ३.३.१७४। १.शत्रुः अरातिः। २.शत्रुता,वैरम् ।
आरातीयः	(वि) आरात् भवः जातः आगतो वा । आरात्+छः। ‘वृद्धाच्छः’ ४.२.११४। १.निकटभवः। २.दूरभवः। ३.निकटजातः। ४.दूरजातः। ५.निकटादागतः। ६.दूरादागतः।
आरात्रिकम्	(न) अरात्रावपि निर्वृत्तम् । अरात्रि+ठञ् । आ+रात्रि+कन् । १.नीराजनम् । ‘आरति’ इति हिन्द्माम् । २.नीराजनपात्रम् । ‘प्रन्वालयेत्तदर्थञ्च कर्पूररेण घृतेन वा आरात्रिकं शुभे पात्रे विषमानेकवार्तिकम्’ हरिभक्तिविचासः। ३.नीरुजननिमित्तदीपः। ‘शिरसि निहितभारं पात्रमारात्रिकस्य भ्रमयति मायि भूयस्ते कृपार्द्रः कटाक्षः’ इङ्लाः।
आराधकः	(वि) आराध्नोति/आराधयति । आ+राध(संसिद्धौ)+ण्वुल् । ‘ण्वुल्तृचौ’ ‘ण्वुल्तृचौ’ ३.१.१३३।। आराधयिता,अर्चकः।
आराधनम्	(न) आ+राध(संसिद्धौ)+ल्युट् । ‘ल्युट् च’ ‘ल्युट् च’ ३.३.११५।। १.पूजा,उपासना,आराधना । ‘अघोपघातं मघवा विभूत्यै भवोद्भवाराधनमादिदेश’ किरा०११.८०। २.सेवा,शुश्रूषा । ‘आराधनायास्य सखीसमेतां समादिदेश प्रयतां तनूजाम्’ कुमार०१.५८। ३.तोषणम् । ‘यदिवा जानकीमपि । आराधनाय लोकानां मुञ्चतो नास्ति मे व्यथा’ उ०रा०१.२१। आराध्यतेऽनेन । आ+राध(संसिद्धौ)+ल्युट् । ‘करणाधिकरणयोश्च’ ३.३.११७। ४.पूजासाधनम् । ‘इदं तु ते भक्तिनम्रं सतामाराधनं वपुः’  कुमार०६.७३। ६.पाकः। ७.सम्पादनम्,प्राप्तिः। ‘आराधनं साधने स्यादवाप्तौ तोवणेऽपि च’ अमरः। ‘आराधनं च पचने प्राप्तौ सन्तोषणेऽपि च’ मेदिनी०।
आराधना	(स्त्री) आ+राध(संसिद्धौ)+णिच्+युच्+टाप् । ‘ण्यासश्रन्थो युच्’ ३.३.१०७। द्र०आराधनम् । सेवा,भक्तिः,परिचर्या,वारिवस्या,प्रसादना,शुश्रूषा । ‘तव्यत्तव्यानीचरः’ ३.१.९६। आराध्यः,आराधयितुं शच्यः। सोऽहं कथं नाम तवाचरेयमाराधनीयस्यृतेर्विघातम्’ रघुः१६.८२।
आराधयिता	(वि) (आराध्यितृ) आ+राध(संसिद्धौ)+तृच् । ‘ण्वुल्तृचौ’ ‘ण्वुल्तृचौ’ ३.१.१३३।। १.परिचारकः। २.सेवकः,उपासकः। ‘नन्वयमाराधयिता जनस्तव समीपे वर्तते’ शाकु०३। (स्त्री) आराधयित्री । ‘ॠन्नेभ्यो ङीप्’ ४.१.५।
आराधितः	(वि) आ+राध(संसिद्धौ)+णिच्+क्तः। ‘निष्ठा’ ३.१.१०२। १.सेवितः। २.पूजितः। ‘राधेयमाराधितजामदग्न्यम्’ किरा०३.२१।
आराध्य	(अ) आ+राध(संसिद्धौ)+ल्यप् । ‘समासेऽनञ् पूर्वे क्तो ल्यप्’ ७.१.३७। ‘आराध्य वा सहस्राक्षमयशः शल्यमुद्धरेः’ किरा०११.७९।
आराध्यः	(वि) आ+राध(संसिद्धौ)+ण्यत् । ‘ऋहलोर्ण्यत्’ ३.१.१२४। आराधयितुं योग्यः। (अ) आराधनीयः,पूजनीयः।
आराब्धिः	(स्त्री) आ+रभ(राभस्ये)+क्तिन् । ‘स्त्रियां क्तिन्’ ३.३.९४। आरम्भः।
आरामः	(पुं) आरम्यतेऽत्र । आ+रमु(क्रीडायाम्)+घञ् । ‘हलश्च’ ३.३.१११। १.उपवनम्,कृत्रिमवनम् । ‘आरामः स्यादुपवनं कृत्रियं वनमेव तत्’ अमरः। ‘क्षेत्रकूपतडागानामारामस्य वनस्य च’ मनुः ८.२६२। २.उद्यानम् । ‘आरामाधिपतिर्विवेकविकलः’ भामि०१.३१। ३.क्रीडा, आरतिः। ‘योऽन्तः सुखोऽन्तरारामस्तथान्तर्ज्योतिरेव सः।’ गीता५.१४। शांभा ४.दण्डकभेदः। ५.सन्तोषः। ‘रामभद्र गुणाराम भ्रातृभिस्त्वं पुरस्कृतः’ म०वी०७.४०।
आरामशीतला	(स्त्री) आरामत्वात् शीतला स्निग्धा । सुगन्धिपत्रिविशेषः। ‘आनन्दी,शीतला,सुगन्धिनी,रामा,गन्धादया,महानन्दा,रामशीतला’ राजनिघण्टुः। ‘आरामशीतला तिक्ता शीतला पित्तहारिणीं’ वैद्यकम् ।
आरामिकः	(वि) आरामस्य उपवनस्य तद्रक्षणे नियुक्तः। आराम+ठक् । ‘तत्र नियुक्तः’ ४.४.६९। उद्यानपालकः,आरामरक्षकः।
आरालिकः	(वि) अरालं कुरि/टिलं चरति । अराल+ठक् । ‘चरति’ ४.४.८। १.कुटिलचारी । (पुं) २.पाचकः,सूदः,वल्लवः। ‘सूपकारास्तु वल्लवाः। आरालिका आन्धसिकाः सूदा सौदनिकः गुणाः’ अमरः।
आरावः	(पुं) आ+रु(शब्दे)+घञ् । ‘भावे’ ३.३.१८। ‘उपसर्गे रूवः’ ३.३.२२। शब्दः। ‘नारावं व्यतनुत मेखलाकलापः कस्मिन् क सजलगुणे गिरां पटुत्वम् ।’ माघः८.४५। 
आरावी	(वि)(आराविन्) आरावः शब्दोऽस्यस्य,आरौतीति वा । आराव+इनिः। ‘अत इनिठनौ’ ५.१.११५। आराव+णिनिः। ‘सुप्यजातौ णिनिस्ताच्छील्ये’ ३.२.७८। उच्यैश्शब्दकारकः,सम्यग् ध्वनिकारकः। (स्त्री) आराविणी ।
आरित्रिकः	(वि) अरित्रे भवः जातो वा । अरित्र+ठञ्/ञिठ् । ‘काश्यादिभ्यष्ठञ्‌ञिठौ’ ४.१.११६। langaruअरित्रभवः,अरित्रजातः। (स्त्री) अरित्र+ठञ्+ङीप् । ‘टिड्ढाणञ्०’ ४.१.१५। आरित्रिकी । अरित्र+ञिठ्+टाप् । आरित्रिका । 
आरित्सा	(स्त्री) आ+राध(संसिद्धौ)+सन्+अः। ‘अ प्रत्ययात्’ ३.३.१०२। हिंसितुमिच्छा ।
आरित्सुः	(वि) आ+राध(संसिद्धौ)+सन्+उः| ‘सनाशंसभिक्षः उः’ ३.१.१६८। हिंसितुमिच्छुः।
आरिरात्सा	(स्त्री) आराद्धुमिच्छा । आ+राध(संसिद्धौ)+णिच्+सन्+अः। ‘अ प्रत्ययात्’ ३.३.१०२। पूजयितुमिच्छा,आराधनेच्छा ।
आरिरात्सुः	(वि) आराद्धुमिच्छुः। आ+राध(संसिद्धौ)+सन्+उः। ‘सनाशंसभिक्ष उः’ ३.१.१६८। पूजयितुमिच्छुः।
आरिराधयिषा	(स्त्री) आराधनां कारयितुमिच्छा । आ+राध(संसिद्धौ)+णिच्+सन्+अः। ‘अ प्रत्ययात्’ ३.३.१०२। उपासयितुमिच्छा,आराधनेच्छा ।
आरिराधयिषुः	(वि) आराधयिषा यस्य । आ+राध(संसिद्धौ)+णिच्+सन्+उः। ‘सनाशंसभिक्ष उः’ ३.१.१६८। आराधनाभिलाषुकः।
आरीहणकः	(वि) अरीहणेन राज्ञा निर्वृत्तम् । अरीहण+वुञ् । ‘वुञ्‌छण्‌कठजिलसेनिरढण्ययफक्‌फिञिञ्‌ञ्यकक्‌टकोऽरीहणकृशाश्वर्श्यकुमुद०’ ४.१.८०। शत्रुघातकनिर्वृत्तः,राजा ।
आरुः	(पुं) ऋ(गतौ)+उण् । १.वृक्षभेदः। २.कर्कटः। ३.सूकरः। ‘आरुः पुंसि नरोर्भेदे तथा कर्कटदंष्ट्रिणोः’ मेदिनी०।
आरुः	(पुं) आरूरूक्षोः अनलप् ॠच्छति अर्यते वा । ऋ(गतौ)+ऊ+णिच् । ‘नित्कसिपद्यर्तेः’ उ०१८८। पिङ्गलवर्णः। उणादिकोषः।
आरूकम्	(न) आरूरूक्षोः अनलप् । आरू+कन् । हिमालये प्रसिद्धोषधिविशेषः। ‘आङ्’ इति हिन्द्माम् । पर्या वीरसेनम्,वीरम्,वीरारूकम् । ‘अम्लं परुषकं द्राक्षा बदयर्याण्यारूकाणि च’ चरकसं०।
आरूजः	(वि) आरूजति । आ+रूजो(भङ्गे)+कः। १.सम्यक् पीडकः। २.आभिमुख्येन हन्ता । ३.रावणपक्षीयः राक्षसभेदः। ‘प्ररूजश्चारूजश्चैव प्रघसश्चैवमादयः’ भा०व०२८४।
आरूढः	(वि) आ+रूह(बीजजन्मादौ)+क्तः(कर्तरि०)।  ‘गत्यर्थाकर्मकश्लिषशीङ्स्थासवसजनरूहजीर्यतिभ्यश्च’ ३.४.७२। १.आरोहणकर्ता,आरोहकः,कृतारोहणः। ‘आरूढः पतित इति स्वसंभवोऽपि’ माघः८.५४। २.उत्पन्नः,जातः। ‘तदागमारूढगुरूप्रहर्षः’ रघुः ५.६१। ३.‘आरूढः,उत्पन्नः’ इति मल्लिनाथः। आ+रूह(बीजजन्मादौ)+क्तः(कर्मणि)। ‘निष्ठा’ ३.१.१०२। ३.यत्रारोहणं कृतं तत् । ‘कृतारोहणम् अरूढो वृक्षो भवता’ सि०कौ०। ‘आरूढकविताशाखं वन्दे वाल्मीकिक्तेकिलम्’ रामा०।
आरूढिः	(स्त्री) आ+रूह(बीजजन्मादौ)+क्तिन् । ‘स्त्रियां क्तिन्’ ३.३.९४। आरोहणम् । ‘अत्यारूढिर्भवति महतामप्यपभ्रंशनिष्ठा’ शाकु०।
आरूणिः	(पुं) अरूणस्यापत्यम् । अरूण+इञ् । ‘अत इञ्’ ४.१.९५। १.उद्दातकः,गौतममुनिः। ‘उद्दालको हारूणिः श्वेतकेतुं पुत्रमुवाच’ छा०उ०। २.वैशम्पायनान्तेवासिभेदः। ३.सामवेदब्राह्मण भेदः। ४.आयोदधौम्यमुनिशिष्यभेदः। ५.गरूदानुजस्य अरूणस्य पुत्रभेदः। ६.विनतायाः पुत्रभेदः,अरूणानुजः। ‘अरूणश्चारूणिश्चैव विनतायाः सुताः सुश्रूताः’ हरिवं०१२६। (स्त्री) आरूणी । ७.अरूणमुनिपुत्री । ८.गरूडाग्रजारुणपुत्री ।
आरूणेयः	(पुं) अरूणेरूद्दालकस्य अपत्यम् । आरूणि+दक् । ‘इतश्चानिञः’ ४.१.१११। श्वेतकेतुः। ‘श्वेतकेतुरारूणेयो ब्रह्मचारी’ शतब्रा०।
आरूतम्	(न) आ+रू(शब्दे)+क्तः। ‘नपुंसके भावे क्तः’ ३.३.११४। शब्दः। ‘शकुनं वायसारूतम्’ शकुनशा०। (वि) आ+रु(शब्दे)+क्तः। ‘निष्ठा’ ३.१.१०२। आरावयुक्तः,शब्दयुक्तः। (न) आ+रुह(बिजजन्मादौ)+क्तः(भावे)। ‘नपुंसके भावे क्तः’ ३.३.११४। ४.आरोहणम्,आरूदिः। ‘अत्यारूढं रिपोः सोढं चन्दनेनेव भोगिनः’ रघुः१०.४२।
आरूद्धः	(वि) आ+रूधिर्(आवरणे)+क्तः। ‘निष्ठा’ ‘निष्ठा’ ३.२.१०२। १.प्रतिरूद्धः,अवरूद्धः,निरुद्धः,कृतप्रतिरोधः। ‘सागरं लङ्घमानः हनूमान् सुरसया आरूद्धः।’
आरूरूक्षा	(स्त्री) आरोढुमिच्छा । आ+रूह(बीजजन्मादौ)+सन्+अः। ‘अ प्रत्ययात्’ ३.३.१०२। आरोहणेच्छा ।
आरूरूक्षुः	(वि) आरोढुमिच्छुः। आ+रूह(बीजजन्मनि प्रादुर्भावे च)+सन्+उः। ‘सनाशंसभिक्ष उः’ ३.१.१६८। आरोहणाभिलाषुकः। ‘कैलासगौरं वृषमारूरूक्षोः पादार्पणानुग्रहपूतष्ठम्’ रघुः१.३५। ‘आरूरूक्षोमुनेर्योगं कर्म कारणमुच्यते’ गीता६.३।
आरेकः	(पुं) आ+रिच(वियोजनसंपर्चनयोः)+घञ् । ‘भावे’ ३.३.१८। १.आकुञ्चनम् सङ्कोचः। २.अतिरेकः,आधिक्यम् ।
आरेचितः	(वि) आ+रिच(वियोजनसंपर्चनयोः)+णिच्+क्तः। ‘निष्ठा’ ‘निष्ठा’ ३.२.१०२। सङ्कुचितः,अल्पीकृतः। ‘आरेचितभ्रूचतुरैः कटाक्षैः’ कुमारः३.५।
आरेवतः	(पुं) आरेवयति निःसारयति मलम् । सारकत्वात् । आ+रेवृ(गतौ)+णिच्+विच् । ‘अन्येभ्योऽपि दृश्यते’ ३.२.७५। आरेवयति रेचयति मलम् । आ+रेवृ(गतौ)+णिच्+विच्+अतच् । १.आरग्वधवृक्षः। ‘आरेवतन्याधिघातकृतमालसुवर्णकाः’ अमरः। आरेवमतति । अत(सातत्यगमने)+अच् । ‘नन्दिग्रहि०’ ३.१.१३४। २.आरग्वधफलम् । ‘आरेवतफलञ्चापि पक्वा तेन घृतं पचेत्’  सुश्रुतः।
आरोग्यम्	(न) अरोगस्य भावः। अरोग+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। रोगाभावः अनामयम् । ‘अनामयं स्यादारोग्यम्’ अमरः। ‘पाटवम् लाघवम् वार्त्तम्’ राजनिर्घण्टः। ‘आरोग्यं तत् सुखावहम्’ शार्ङ्ग.५।
आरोग्यव्रतम्	(न) आरोग्यार्थं व्रतम् । वराहपुराणोक्तः सूर्यव्रतभेदः इदं व्रतं माघमासस्य शुक्लसप्तम्याः आरभ्य संवत्सरं यावत् प्रतिशुक्लसप्तमीतिथि समाचरेत् । ‘अतः परं महाराज व्रतमारोग्यसंज्ञितम् सितायां माघमासस्य सप्तम्यां समुपोषितः॥’
आरोग्यशाला	(स्त्री) आरोग्यार्था शाला । आरोग्यदानस्थानम्,चिकित्सालयः। ‘आरोग्यशालां कुर्वीत महौषधपरिच्छदाम्’ वैद्यकम् ।
आरोग्यस्नानम्	(न) आरोग्यनिमित्तं स्नानम् । रोगविमुक्त्यनन्तरं करणीयं स्नानम् ।
आरोढा	(वि)(आरोढृ) आ+रूह(बीजजन्मादौ)+तृच् । ‘ण्वुल्तृचौ’ ‘ण्वुल्तृचौ’ ३.१.१३३।। आरोहणकर्ता,आरोहकः। ‘आरोढुः समवनतस्य पीतशेषे’ किरा०७.३३।
आरोथनम्	(न) आ+रूधिर्(आवरणे)+ल्युट्(भावे)। ‘ल्युट् च’ ‘ल्युट् च’ ३.३.११५।। अवरोधनम्,निरोधनम् ।
आरोपः	(पुं) आ+रुह(बीजजन्मादौ)+णिच्+घञ् । ‘भावे’ ३.३.१८। १.मिथ्याज्ञानम्,अध्यारोपणम्,दोषारोपणम् पदार्थे पदार्थान्तरधर्मावभासरूपं मिथ्याविष्करणम् । ‘असर्पभूतायां रज्जौ सर्पारोपवत् वस्तुनि अवस्त्वारोपः अध्यारोपः’ वेदान्तसारः।
आरोपकः	(वि) आ+रूह(बीजजन्मदौ)+णिच्+ण्वुल् । ‘ण्वुल्तृचौ’ ‘ण्वुल्तृचौ’ ३.१.१३३।। १.वृक्षादीनां वप्ता । २.आरोहकः। ‘गृहसंवेशको दूतो वृक्षारोपक एव च’ मनुः। ३.उन्नीय स्थापकः। 
आरोपणम्	(न) आ+रूह(बीजजन्मादौ)+णिच्+ल्युट् । ‘ल्युट् च’ ‘ल्युट् च’ ३.३.११५।। १.न्यासः,संस्थापनम् । २.सस्यादीनां रोपणम् । ३.चापदौ ज्यादीनां संयोजनम्,उन्नमनं,समुत्थापनम् । ‘यत्र कस्यचिदारोपः परारोपणकारणम्’ सा०द०। ४.परिछेदः। ‘यद्यस्य धनुषो रामः कुर्यादारोपणं भुवे’ रामा०। ४.आरोपः। ‘जायपती लौकिकमेषणीयमार्द्रक्षतारोपणमन्वभूताम्’ कुमार०७.८८।
आरोपणीयः	(वि) आ+रुह(बीजजन्मादौ)+णिच्+अनीयर् । ‘तव्यत्तव्यानीयरः’ ३.१.९६। आरोपयितव्यः,आरोप्यः।
आरोपयितव्यः	(वि) आ+रूह(बीजजन्मादौ)+णिच्+तव्यत् । ‘तव्यत्तव्यानीयरः’ ३.१.९६। आरोपणीयः।
आरोपितः	(वि) आ+रूह(बीजजन्मादौ)+णिच्+क्तः। ‘निष्ठा’ ‘निष्ठा’ ३.२.१०२। १.कृतारोपणः। २.निहितः। ३.न्यस्तः। ४.कल्पितः। ‘अथाभिपश्यन्निव विद्विषः पुरः पुरोधिसारोपितहेतिसंहतिः’ किरात०३.५६। ५.भ्रान्त्या ज्ञातः। 
आरोप्य	(अ) आ+रूह(बीजजन्मदौ)+णिच्+ल्यप् । ‘समासेऽनञ्पूर्वे क्तो ल्यप्’ ७.१.२३। आरोपणं कृत्वा ।
आरोप्यः	(वि) आ+रूह(बीजजन्मादौ)+णिच्+यत् । ‘अचो यत्’ ३.१.९७। १.अरोपणीयः। ‘मुखं चन्द्रः इत्यादौ मुखे चन्द्रत्वमारोप्यम् ।’ २.उपरि स्थाप्यः। ३.कल्पनीयः। 
आरोहः	(पुं) आरूह्यते । आ+रूह(बीजजन्मादौ)+घञ् । ‘भावे’ ३.३.१८। १.दैर्ध्यम् । २.वरस्त्रियाः श्रोणिः। ‘श्रोण्यामत्यारोहो वरस्त्रियः’ अमरः। ३.आक्रमणम् । ४.औन्नत्यम्,उच्चत्वम् । ५.नीचस्थादूर्ध्वगमनम्,आरोहणम् । ६.नितम्बः। ७.गजारोहः। ८.परिमाणविशेषः। ‘आरोहो दैर्घ्य उच्छ्रये । आरोहणे गजारोहे स्त्रीकटयां मानभिद्यपि’ हैमः। ‘नगाद्यारोह उच्छ्रायः’ अमरः। ‘आरोहमिव रत्नानां प्रतिष्ठानमिव श्रियः’ रामा०।
आरोहकः	(वि) आ+रूह(बीजजन्मादौ)+ण्वुल् । ‘ण्वुल्तृचौ’ ‘ण्वुल्तृचौ’ ३.१.१३३।। आरोहणकर्ता,अरोढा,अरोही । पर्वतारोहकाः सावधानं गच्छन्ति ।
आरोहणम्	(न) आरूह्यतेऽनेन । आ+रूह(बीजजन्मादौ)+ल्युट् । ‘करणाधिकरणयोश्च’ ३.३.११७। १.सोपानम् । ‘आरोहणं स्यात्सोपानम्’ अमरः। ‘आरोहणार्थं नवयौवनेन कामस्य सोपानमिव प्रयुक्तम्’ कुमारः०१.३९। आ+रूह(बीजजन्मादौ)+ल्युट् । ‘ल्युट् च’ ‘ल्युट् च’ ३.३.११५।। २.समारोहः,नीचादूर्ध्वगमनम् । ३.प्ररोहणम्,अङ्कुरादिप्रादुर्भावः। ‘आरोहणं स्यात्सोपाने समारोहं प्ररोहणे’ मेदिनी०। ४.सङ्गीतस्वराणाम् उच्छ्रायगतिः।
आरोहणीयः	(वि) आ+रूह(बीजजन्मादौ)+अनीचर् । ‘तव्यत्तव्यानीचरः’ ३.१.९६। १.आरोढुं योग्यः। आरोहणं प्रयोजनमस्य । आ+रूह(बीजजन्मादौ)+छः। ‘विशिपूरिपतिरूहिप्रकृतेरनात् सपूर्वपदादुपसङ्ख्यानम्’ वा०५.१.१११। २.आरोहकसाधनम् ।
आरोहवान्	(वि)(आरोहवत्) आरोह+मतुप्+नः। ‘तदस्यास्त्यस्मिन्निति मतुप्’ ५.१.९४। ‘मादुपधायाश्च मतोर्वोऽयवादिभ्यः’ ८.२.९। १.आरोहणीयसाधनम् आरोहो विशिष्टनितम्बस्थानमस्य ।  प्रशस्तनितम्बयुक्तः। (स्त्री) आरोहवती । आरोह+मतुप्+ङीप् । ‘उगितश्च’ ४.१.६।
आरोही	(वि)(आरोहिन्) अरूहणम् अस्त्यस्य । आ+रूह(बीजजन्मादौ)+णिनिः। ‘नन्दिग्रहि०’ ३.१.१३४। १.आरोहकः। (स्त्री) आरोहिणी । आरोहिन्+ङीप् । ‘ऋन्नेभ्यो ङीप्’ ४.१.५। २.ग्रहाणां नक्षत्रदशाभेदः। ‘सूर्यस्य आरोहिणी वासरनाचकस्य दशामध्त्वं कुरुते च सौख्यम् ।’ 
आर्कायणः	(वि) अर्कस्य गोत्रापत्यम् । अर्क+फञ् । ‘अश्वादिभ्यः फञ्’ ४.१.१२०। १.अर्कवंशजः,सूर्यवंशजः। (न) सूर्यस्य गतिः,सञ्चारः।
आर्किः	(पुं) अर्कस्यापत्यम् । अर्क+इञ् । ‘अत इञ्’ ४.१.९५। १.सूर्यस्य पुत्रः। २.शनिदेवः। ३.यमः। ४.वैवस्वतमनुः। ५.सुग्रीवः। ६.कर्णः। ७.अश्विन्यौ ।
आर्क्षः	(वि) ऋक्षस्येदम् । ऋक्ष+अण् । ‘तस्येदम्’ ४.३.१२०। नक्षत्रसम्बद्धम् ।
आर्क्ष्यः	(वि) ऋक्षे भवः। ऋक्ष+यञ् । ‘गर्गादिभ्यो यञ्’ ४.१.१०५। नक्षत्रसम्भवः। (स्त्री) आर्क्ष्यायणी ।
आर्गलम्	(न) अर्गलम् एव । अर्गल+अण् । अर्गलः,द्वाररोधककाष्ठभेदः,द्विरूपकोषः। (स्त्री) आर्गली । आर्गल+ङीप् । ‘टिड्ढाणञ्०’ ४.१.१५
आर्घा	(स्त्री) आ+अर्घ+अच् । ‘नन्दिग्रहि०’ । पीतमधुमक्षिकाभेदः। ‘तीक्ष्णतुण्डास्तु याः पीताः मक्षिकाः षट्पदोपभाः आर्घास्तः’ राजनिर्घण्टः।
आर्घ्यम्	(न) आर्घया निर्वृत्तम् । आर्घा+यत् । १.आर्घाभिधमक्षिकोत्पन्नमधु । २.जरत्कार्याश्रममध्वकवृक्षनिर्यासरूपमधु । ‘मधूकवृक्षनिर्यासं जरत्कार्याश्रमोद्भवाः स्रवन्त्यार्घ्यं तदाख्यातं श्वेतकं मालवे पुनः। तीक्ष्णतुण्डास्तु याः पीताः मक्षिकाः षट्पदोपमाः। आर्घास्तास्तकृतं यत स्यादार्घ्यमित्यपरे जगुः॥’ भावप्र०।
आर्चाः	(वि) अर्चास्त्यस्य । अर्चा+णः। ‘प्रज्ञाश्रद्धार्चावृत्तिभ्यो णः’ ५.१.१०१। पूजाकार्ययुक्तः,भक्तः।
आर्चिकः	(वि) ऋचि भवः ऋचो व्याख्यानो ग्रन्थो वा । ऋक्+ठक् । ‘द्वयजृद्‌ब्राह्मणर्क्‌प्रथमाध्वरपुरश्चरणनामाख्यातार् ठक्’ ४.३.७२। १.ऋग्वेदसम्बद्धः,ऋग्वेदेभवः। २.ऋग्वेदव्याख्या ग्रन्थः। (न) ३.सामभेदः,सामविशेषणम् । 
आर्चीकः	(पुं) १.ऋचीकपर्वतः ,पुष्करतीर्थसन्निकृष्ट पर्वतोऽयम् ।  ‘इह नित्यशया देवाः पितरश्च महर्षिभिः आर्चीकपर्वते तेपुस्तान् यजस्व युधिष्ठिर ॥’ भा०वन०११५। (वि) ऋचीकपर्वतसम्बद्धम् । ऋचीकपर्वतजातः। ऋचीके पर्वते भवः। ऋचीक+अण् । ‘तत्र भवः’ ४.३.५३।
आर्जकः	(वि) अर्जनं करोति यः। आ+अर्ज(अर्जने)+ण्वुल् । ‘ण्वुल्तृचौ’ ‘ण्वुल्तृचौ’ ३.१.१३३।। अर्जनकर्ता,सम्पादकः,सम्पादनशीलः। ‘पार्थ एव सहजेष्वखिलेषु प्रायशो युधि बलं श्रुतवत्याः। अन्वभूदधिकमीक्षणवृष्टीरार्जकांशमिव राजसुतायाः’ चं०भा०।
आर्जवम्	(न) ऋजोर्भावः। ऋजु+अण् । ‘पृथ्वादिभ्य इमनिज्वा’ ५.१.१२२। १.ऋजुता,सरलता । ‘ऋजुता वक्रतां प्राप वक्रता च तथार्जवम्’ चं०रा०। २.प्रामाणिकता । ‘अहिंसा क्षान्तिरार्जवम्’ भाग०१३.७। ३.विधेयत्वम्,नम्रता । ‘ददर्श गोपानुपधेनु पाण्डवः कृतानुकारानिव गोभिरार्जवे’ किरा०४.१३।
आर्जुनायनः	(स्त्री) अर्जुनस्य गोत्रापत्यम् । अर्जुन+फञ् । ‘अश्वादिभ्यः फञ्’ ४.१.१२०। अर्जुनवंशजः।
आर्जुनि	(पुं) अर्जुनस्यापत्यम् । अर्जुन+इञ् । ‘बाह्वादिभ्यश्च’ ४.१.९६। अर्जुनपुत्रः अभिमन्युः।
आर्तः	(वि) शोकाभिभूतः। आ+ऋ(गतौ)+क्तः। ‘निष्ठा’ ‘निष्ठा’ ३.२.१०२। १.पीडितः। २.दुःखितः। ‘तदीयमाक्रन्दिनमार्तसाधोर्गृहानिबद्धप्रतिशब्ददीत्घम्’ रघुः२.२८। ३.रोगी,अस्वस्थः। ‘व्याधिग्रस्थः द्वेष्योऽपि संमतः शिष्टस्तस्यार्तस्य यथौषधम्’ रघुः१.२८। ४.कातरः। ५.विरक्तः। ६.उद्वेजितः/उद्विग्नः। ७.असन्तुष्टः। ‘आर्तत्राणाय वः शस्त्रं न प्रहर्तुमनागसि’ श०१.११।
आर्तगलः	(पुं) आर्तः इव गलति । अर्त+गल(अदने)+अच् । ‘नन्दिग्रहि०’ ३.१.१३४। नीलझिण्टी । ‘बाणः बाणा नसी आर्तगलः। दासे आर्तगलश्च सः’ भावप्र०।
आर्तपर्णिः	(पुं) ऋतुपर्णस्यापत्यम् । ऋतुपर्ण+इञ् । ‘अत इञ्’ ४.१.९५। ऋतुपर्णपुत्रः,सुदासः। ‘ऋतुपर्णस्य तस्यादीदार्तपर्णिमहीपतिः सुदासस्तस्य तनयो राजा इन्द्रसखोऽभवत्’ हरिवंशः१५।
आर्तवम्	(न) ऋतुरे । ऋतु+अण् । ‘प्रज्ञादिभ्यश्च’ ५.४.३८। १.स्त्रीरजः। ‘स्त्रीरजः पुष्पमार्तवम्’ अमरः। ‘नोपगच्छेत्प्रमत्तोऽपि स्त्रियामार्तवदर्शने’ मनुः४.४०। (वि) ऋतुरस्य प्राप्तः,ऋतुसम्बद्धम् । ऋतु+अण् । ‘ऋतोरण्’ ५.१.१०५। २.ऋतुद्भवः,ऋतुभवः पुष्पादिः। ‘अर्तवान्युपभुञ्जाना पुष्पाणि च फलानि च’ रामा०। (स्त्री) आर्तवी । ‘अभिभूय विभूतिमार्तवीं मधुगन्धातिशयेन वीरूधाम् ।’ ३.‘वडवा,वाजिनी,घोटकी’ इति राजनिर्घण्टः।
आर्तिः	(स्त्री) आ+ऋ(गतौ)+क्तिन् । ‘स्त्रियां क्तिन्’ ३.३.९४। १.पीडा मनोव्यथा । ‘आर्तिं न पश्यसि पुरुरवसस्तदर्थम् ’ विक्रयो०। २.रोगः,व्याधिः। ‘दाहातिसारपित्तासृङ्‌मूर्च्छामद्यविषार्तिषु’ सुश्रुतः। ३.धनुष्कोटिः। ४.विनाशः,प्रलयः। ‘आपनार्तिप्रशमनफलाः सम्पदो ह्यत्तमानाम्’ मेघः१.५३।
आर्त्विजः	(वि) ऋत्विजः इदम् । ऋत्विज्+अण् । ‘तस्येदम्’ ४.३.१२०। ऋत्विक्सम्बन्धी ।स
आर्त्विज्यम्	(न) ऋत्विजो भावः कर्म वा । ऋत्विज्+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। ऋत्विजः कर्म ।
आर्थः	(वि) आर्थादागतः। अर्थ+अण् । ‘तत आगतः’ ४.३.७४। १.अर्थतः प्राप्तः,वाक्यार्थमर्यादया प्राप्तः। (स्त्री) अर्थी । आर्थ+ङीप् । ‘टिड्ढाणञ्’ ४.१.१५। २.आर्थी व्यञ्जनाभेदः। ‘आर्थीव्यञ्जनामाह वक्तृबोद्धव्यवाक्यानामन्यन्निधिवाच्ययोः। प्रस्तावदेशकालानां काकोस्ग्चेष्टादिकस्य च । वैशिष्टयादन्यमर्थं या बोधयेत्सार्थसम्भवा’ सा०द०२.१६,१७।
आर्थिकः	(वि) अर्थादागतः। अर्थ+ठक् । ‘तत आगतः’ ४.३.७४। १.अर्थादागतम् क्रीतवस्तु । अर्थं गृह्णाति । अर्थ+ठक् । ‘प्रतिकण्ठार्थललामं च’ ४.४.४०। अर्थग्राहकः,विक्रेता ।
आर्द्रः	(वि) अर्द्यते स्म । अर्द(गतौ)+रक् । ‘अर्देर्दीर्घश्च’ उ०२.१८। १.सजलवस्तु । ‘सार्द्रम्,क्लिन्नं,स्तिमितम् तिमितम्,समुन्नम्,उन्तम्’ अमरः। ‘प्रत्यंसं विलुलितमूर्धजा चिराय स्नानार्द्रं वपुरूदवापयत्किलैषा’ माघः८.६८। २.सरसः,रसयुक्तः। ‘आर्द्रं द्रव्यं द्विधा प्रोक्तं सरसं नीरसं तथा’ वैद्यकम् । ३.काठिन्यशून्यम्,आनुगुण्ययुक्तम्,मृदु । ‘प्रेमार्द्राः प्रणयस्पृशः परिचयादुद्‌गाढरागोदयाः’ मालती०५.७.४। ४.नूतनतया । ‘ते पुत्रयोर्नैऋतशस्त्रमार्गानार्द्रानिवाङ्गे सदयं स्पृशन्त्यौ’ रघुः१४.४। (स्त्री) नक्षत्रभेदः,आर्द्रानक्षात्रम् । ‘कन्यायां कृष्णपक्षे तु पूजायित्वार्द्रभे दिवा’ दु०त०लिङ्गपु०।
आर्द्रकः	(वि) आर्द्रायां जातः। आर्द्रा+वुन् । ‘पूर्वाह्णापराह्णार्द्रामूलप्रदोषावस्कराद् वुन्’ ४.३.२८। १.आर्द्रानक्षत्रजातः। ‘शठगर्वितः कृतघ्नो हिंस्रः पापश्च रौद्रर्क्षे’ बृह०। २.आर्द्रायां भूमौ जातः। (न) ३.आर्द्रकम्,शुण्ठी ।  
आर्द्रकः	(न) आर्दयति । अर्द(गतौ)+रक्+कन् । ‘अर्देर्दीर्धश्च’ उ०१.१२,‘संज्ञायां कन्’ ५.३.७१। अर्द(गतौ)+णिच्+क्वुन् । ‘क्वुन् शिल्पिसज्ञयोरपूर्वस्यापि’ उ०२.३२। कदुमूलविशेषः,मूलप्रधानवृक्षभेदः,श्रृङ्गवेरम् । ‘आर्द्रकं श्रृङ्गवेरं स्यात्’ अमरः। ‘कटुभद्रम्,कटूत्कटम्,गुतममूलम्,मूलजम्,कन्दरम्,महीजम्,वरम्,अनूपजम्,अपाकशाकम्,चान्द्राख्यम्,सुशाककम्,आर्द्रशकम्,शार्ङ्गन्,सच्छाकम्’ राजनिर्घण्टः। (स्त्री) आर्द्रिका । ‘आर्द्रकं शृङ्गबेरं स्यात कटुभद्रं तथार्द्रिका’ भावप्र०।
आर्द्रपदी	(स्त्री) आद्रौ पादौ यस्याः। आर्द्रपाद+ङीष् । ‘पादः पत्’ ६.४.१३०,‘कुम्भपदोषु च’ ५.४.१३९। आर्द्रचरणा ।
आर्द्रमाषा	(स्त्री) वनमाषसस्यम् । ‘माषपर्णी’ इति राजनिर्घण्टः। ‘भाषाणी’ इति हिन्द्याम् ।
आर्द्रशाकम्	(न) आर्द्रं शाकमस्य । आर्द्रकम् ।
आर्द्रालुब्धकः	(पुं) आर्द्रायां तन्नाम्ना प्रसिद्धे नक्षत्रे लुब्धक इव । १.केतुग्रहः। २.हलायुधः।
आर्धधातुकम् 	(न) व्याकरणाम्शः। ‘तिङ्शित्सार्वधातुकम्’ इति । तद्भिन्नप्रत्ययः आर्धधातुकम् । 
आर्धरात्रिकः	(वि) अर्धरात्रौ भवः। अर्धरात्रसम्भवः। (स्त्री) आर्धरात्रिकी ।
आर्धिकः	(वि) अर्धमर्हति,अर्धसम्बन्धः अस्ति अस्य । अर्ध+ठञ् । ‘तदर्हति’ ५.१.६३। (पुं) १.बैश्चाजातः ब्राह्मणगृहे वर्धितः। क्षेत्रार्धभागधान्यप्राप्त्यधिकारोऽस्य । २.कार्यीकृषकः। ‘आर्धिकः कुलमित्रं च गोपालो दासनापिताः’ मनुः ४.२५३।
आर्यः 	(पुं) अर्तुं सदाचरितुं योग्यः। ऋ(गतौ)+ण्यत् । ‘ऋहलोर्ण्यत्’ ३.१.१२४। १.गुरुः। २.स्वामी । ३.‘सुहृद्स्नेहितः’ अमरः। ४.‘बुद्धः’ इति हेमचन्द्रः। ५.श्रेष्ठवर्णः,म्लेच्छेतरजातिः। ‘म्लेच्छश्चान्ये बहुविधाः पूर्वं ये निकृता रणे आर्याश्च पृथिवीपाताः’ भार०। ६.सावर्णमनुपुत्रः। ‘चरिष्णुरार्यो धृष्णुश्च राजः सुमतिरेव च सावर्णस्य मनोः पुत्राः भविष्या दश भारत ॥’ हरिवंशम् । ७.श्वशुरः। (वि) अर्तुं प्रकृतमाचरितुं योग्यः अर्यते वा । ८.सत्कुलोद्भवः,कुलीनः। ‘महाकुलकुलीनार्यसभ्यसज्जनसाधवः’ अमरः। ९.नाट्योक्तः। ‘राजन्नित्यृषिभिर्वाच्य सोऽपत्यप्रत्ययेन च । स्वेच्छया नामभिर्विप्रैः विप्र आर्येति चेतरैः॥ वाच्यौ नटीसूत्रधारौ आर्यनाम्ना परस्परम्’ सा०द०६.१४५.४६.४७। १०.मान्यः,मारिषः। ‘आर्यस्तु मारिषः’ अमरः। ११.साधुः,शान्थाचित्तः,उदारचरितः। ‘आर्यः साधौ सौविदल्केऽपि’ विश्वः। ‘योऽहमार्येण परवान् भ्रात्रा ज्येष्ठेन भाविनि’ रामा०त्रिकाण्डम् । १२.सदाचारनिष्ठः,न्यायपथावलम्बी,सततकर्तव्यानुष्ठाना । ‘कर्तव्यमाचरन् काममकर्तव्यमनाचरन् तिष्ठति प्राकृताचारे स तु आर्य इति स्मृतः॥’ ‘ग्रहीतुमार्यान् परिचर्यया मुहुर्महानुभावा हि नितान्तमर्थिनः’ माघः१.१७। १३.पूज्यः,श्रेष्ठः। १४.धार्मिकः,धर्मशीलः। ‘आर्यरूपमिवानार्यं कर्मभिः स्वैर्विभावयेत्’ मनुः१०.७५७। (स्त्री) आर्या । १५.पार्वती । ‘आर्या दाक्षायणी चैव गिरिजा मेनकात्मजा’ अमरः। १५.श्रेष्ठा । ‘आर्यामाद्यामचलननयां नौमि सौभाग्यदाम्रीम् ।’ ‘अथार्या हिण्दी शिखरवासिनी’ त्रिकाण्ड०। १६.श्वश्रूः। १७.छन्दोविशेषः। ‘यस्याः पादे प्रथमे द्वादशमात्राः स्थितास्तृतीयेऽपि । अष्टादश द्वितीये चतुर्थकं पञ्चदश सार्या’ श्रुतबोधः।
आर्यकः	(पुं) आर्य+कन् । ‘न सामिवचने’ ५.४.५। १.पितामहः। २.मातामहः। ‘आर्यकेण च दृष्टः स पृथाया आर्यकेण च’ भार०। ३.स्वनामविख्यातः नागविशेषः। ‘आर्यकश्चोग्रकश्चैव नागः कलशपोतकः’ भार०। (वि) ४.पूज्यः। (स्त्री) आर्थिका,आर्यका । आर्य+कन्+टाप् । पक्षे इत्वम्,‘उदीचामातः स्थाने यकपूर्वायाः’ ७.३.४६। ५.श्रेष्ठा,आर्या ।
आर्यगृह्यः	(वि) आर्यैगृह्यते । आर्य+ग्रह(उपादाने)+क्यप् । ‘पदास्वैरिबाह्यापक्ष्येषु च’ ३.१.११९। आर्यसम्मानितः,श्रेष्ठः। ‘तमार्यगृह्यं निगृहीतधेनुर्मनुष्यवाचा मनुवंशकेतुम्’ रघुः१.३३।
आर्यदेशः	(पुं) आर्याणां श्रेष्ठानां वासार्हो देशः। आर्यावर्तादिः देशः।
आर्यधर्मः	(पुं) आर्यस्य धर्मः। ज्येष्ठानां सम्प्रदायः,सदाचारः,आर्यपथः।
आर्यपथः	(पुं) आर्याणां पन्थाः। आर्य+पथिन्+अः। ‘ऋक्‌पूरब्धूः पथामनक्षे’ ५.४.७४। द्र०आर्यधर्मः।
आर्यपुत्रः	(पुं) आर्यस्य श्वशुरस्य पुत्रः। १.भार्ता । २.श्रेष्ठाणां पुत्रः। ‘जयतु जयत्वार्यपुत्रः’ माल०५। ३.आचार्याणां पुत्रः। ४.नाटके बहुधा राज्ञी राज्ञः कृते उपयुङ्क्ते । ‘आर्यपुत्र पिता माता भ्राता पुत्रस्तथा स्नुषा स्वनि स्वानि पुष्यानि भुञ्जानाः स्वं स्वं भाग्यमुपासने’ रामा०। 
आर्यभटः	(पुं) आर्यभटीयकर्ता ज्योतिश्शास्त्रज्ञः खगोलज्ञः गणितज्ञः च । कलेः ३६२० वर्षानन्तरम् अस्य जन्म इति तस्योक्तिः। ‘षष्टयब्दानां वष्टिर्यदा व्यतीनास्त्रयश्च युगपादाः। अधिका विंशतिरब्दाः तदिह मम जन्मनोऽतीताः॥’
आर्यमिश्रः	(वि) गौरवान्वितः,पूज्यः। ‘गौरवितास्त्वार्यमिश्राः’ त्रिकाण्ड०। ‘एवमार्यमिश्रान् विज्ञापयामि’ स्वप्न०। ‘अद्य खलु भगवतः कालप्रियनाथस्य यात्रायामार्यमिश्रान् विज्ञापयामि’ उत्तररा०।
आर्यवेशः	(पुं) आर्यस्य वेशः। साधूनां वेशः। (वि) आर्यस्य इव वेशोऽस्य । 
आर्यव्रतम्	(पुंन) आर्यस्य श्रेष्ठस्य व्रतं नियमः। १.आर्यकर्तव्यः नियमभेदः। (वि) २.आर्यस्येव व्रतमस्य । ३.श्रेष्ठव्रतधारी । ‘आर्यव्रतश्च पाञ्चात्यो न स राजा धनप्रियः’ भा०आ०१.१।
आर्यागीतिः	(स्त्री) आर्यागीतिरिव मात्रावृत्तभेदः। ‘आर्यापूर्वार्धं यदि गुरुणैकेनाधिकेन निधने युक्तम् । इतरत्तदून्निखिलं चदीयमुदियमार्यागीतिः’ वृ०र०। आर्यावृतस्य नवभेदेषु अन्यतमः। *‘पंथ्या विपुया चपया मुखचपया जधनचपया च गीत्युपगीत्युद्गीतय आर्यागीतिश्च नवधार्या’ छन्दोमञ्जरी ।
आर्यावर्तः	(पुं) आर्यः आवर्तन्ततेऽत्र । आ+वृतु(वर्तने)+घञ् । ‘हलश्च’ ‘हलश्च’ ३.३.१२१। १.विन्ध्यहिमाचलानां मध्यप्रदेशः। ‘आर्यावर्तः पुण्यभूमिर्मध्यं विन्ध्यहिमालयोः’ अमरः। २.पूर्वपश्चिमसमुद्रमध्यप्रदेशः। ‘आ समुद्रात्तु वै पूर्वादा समुद्रात्तु पश्चिमात् ।तयोरेवान्तरं गिर्योरार्यावर्तं विदुर्बुधाः’ मनुः२.२२। 
आर्षः	(वि) ऋषेरिदम् । ऋषि+अण् । ‘तस्येदम्’ ४.३.१२०। १.ऋषिसम्बान्धी तत्कृतपुराणकाव्यादिः। २.ऋषिप्रणीतम् । ‘आर्षं धर्मोपदेशं च वेदशास्त्राविरोधिना यस्तर्केणानुसन्धत्ते स धर्मं वेद नेतरः’ मनुः१२.१०६। २.वैदिकः। ‘संबुद्धौ आकल्यस्येतावनार्वे’ अव्यधानी । ऋषेरयं वाचकः। ऋषि+अण् । ३.ऋष्याभिधायी । (स्त्री) आर्षी । ४.व्याकरणोक्तानुशासनमुल्लङ्घ्य ऋषिणा प्रयुक्तः साधुत्वेनाभिमतः असाधुशब्द प्रयोगः। आर्षप्रयोगः। (पुं) ऋषिर्वेदः तस्यायम् । ऋषि+अण् । ‘तस्येदम्’ ४.३.१२०। ५.विवाहविशेषः,अष्टविधविवाहभेदेष्वेकः। ‘ब्राह्मो दैवस्तथैवार्षः प्राजापत्यस्तथासुरः। गान्धर्वो राक्षसश्चैव पैशाचश्चाष्टमोऽधमः’ मनुः३.२१। ‘एकं गोमिथुनं द्वे वा वरादादाय धर्मतः कन्याप्रदानं विधिवदार्षो धर्मः स उच्यते’ मनुः३.२६।
आर्षधर्मः	(पुं) आर्षश्चासौ धर्मश्च । १.मन्वादिप्रोक्तः वेदविहितमानवधर्मः। २.आर्षविवाहः।
आर्षभः	(वि) वृषस्येदम् । वृषभ+अण् । ‘तस्येदम्’ ४.३.१२०। १.वृषभसम्बद्धः। ‘यदन्यगौषु वृषभो वत्सानां जनयेच्छतम् । (स्वा) गोमिनायेव तत् सर्वं मोघं स्कान्दितमार्षभम् ॥’ मनुः। (पुं) जडभरतः। (न) ऋषभदेवचरितम् ।
आर्षभिः	(पुं) ऋषभस्य अपत्यम् । ऋषभ+इञ् । ‘अत इञ्’ ४.१.९५। ऋषभदेवपुत्रः,भरतराजचक्रवर्ती ।
आर्षभी	(स्त्री) ऋषभस्य वृषस्य प्रिया । ऋषभ+अण्+ङीष् । ‘तस्येदम्’ ४.१.९५,‘टिड्ढाणञ्०’ ४.१.१५। १.कपिकच्छवृक्षः। २.मध्यममार्गे नक्षत्रविशेषाणां संज्ञाविशेषः। ‘तथा द्वे चापि फाल्गुन्यौ मघा चैवार्षभी मता ।’ 
आर्षभ्यः	(पुं) ऋषभायः अयम् ऋषभस्य प्रकृतिर्वा । ऋषभ+ञ्यः। ‘ऋषभोपानहोर्ञ्यः’ ५.१.१४। ‘आर्षभ्यः षण्डतायोग्यः’ अमरः।
आर्षिक्यम्	(न) ऋषिरेव ऋषिकः। तस्य भावः। ऋषिक+यक् । ‘पत्यन्तपुरोहितादिभ्यो यक्’ ५.१.११८। ऋषिधर्मः।
आर्षेयम्	(न) ऋषीणां समूहः। ऋषि+ढक् । ‘इतश्चनिञः’ ४.१.१२२। ऋषिगणरूपः प्रवरभेदः। (वि) ‘योग्यः,आदरणीयः’ आप्टे । (स्त्री) अर्षियी ।
आर्हतः	(वि) अर्हतः अयम् । अर्हत+अण् । ‘तस्येदम्’ ४.३.१२०। १.जैनसम्बन्धी । २.जैनधर्मानुयायी । (स्त्री) आर्हती । आर्हत+ङीप् । ‘टिड्ढाणञ्०’ ४.१.१५। (पुं) ३.अर्हन् जिन एव । जिनविशेषः,जैनः,वादवादी इति हेमचन्द्रः। ४.क्षपणः,जीवकः। ‘आर्हतः क्षपणो नग्नः श्रमणो जीवको मली’ अमरः। ५.प्रक्षिप्तः। (न) ६.जैनमतम्,जिनानां सिद्धान्तः।
आर्हन्ती	(स्त्री) अर्हतो भावः। अर्हत्+ष्यञ्+नुम्+ङीष् । ‘गुणवचनब्राह्मणादिभ्यः कर्मणि च’ ५.१.१२४,‘अर्हतो नुम् च’ ग०सू० ११३,‘षिद्गौरादिभ्यश्च’ ४.१.४१। योग्यता । ‘श्रीत्रार्हन्तीचणैर्गुण्यैर्महर्षिभिरहर्निशम्’ सि०कौ०।
आर्हन्त्यम्	(न) अर्हतो भावः। अर्हत्+ष्यञ्+नुम् । ‘गुणवचनब्राह्मणादिभ्यः कर्मणि च’ ५.१.१२४,‘अर्हतो नुम् च’ ग०सू० ११३| योग्यता |
आलक्षयन्	(पुं)(आलक्षयत्) आ+लक्ष(दर्शनाङ्कनयोः)+णिच्+शतृ । ‘लटः शतृशानचावप्रथमासमानाधिकरणे’ ३.१.१२४। दर्शकः,प्रेक्षकः। ‘रामं सलक्ष्मणमालक्षयन्नेवमवोचत’ चं०रा०। (स्त्री) आलक्षयन्ती ।
आलक्षिः	(वि) आ+लक्ष(दर्शनाङ्कनयोः)+इन् । ‘सर्वधातूभ्य इन्’ उ०४.१११। ज्ञाता । (स्त्री) आलक्षी । आलक्ष+ङीष् । ‘षिद्गौरादिभ्यश्च’ ४.१.४१।
आलक्षितः	(वि) आ+लक्ष(दर्शनाङ्कनयोः)+णिच्+क्तः। ‘निष्ठा’ ‘निष्ठा’ ३.२.१०२। १.सम्यग् ज्ञातम् । २.अनुमानेन ज्ञातः।
आलक्ष्यः	(वि) आ समन्तानत् लक्ष्यम् । आ+लक्ष(दर्शनाङ्कनयोः)+यत् । ‘अचो यत्’ ३.१.९७। १.सम्यग् ज्ञेयः। २.सम्यग् दृश्यः। ३.ईषदॄश्यः। ४.ईषद्‌ज्ञेयः। ‘उपान्तवानीरवनोपगूढान्यालक्ष्यपारिप्लवसारसानि’ रघुः १३.३०। (अ) आ+लक्ष(दर्शनाङ्कनयोः)+णिच्+ल्यप् । ‘समासेऽनञ् पूर्वे क्तो ल्यप्’ ७.१.३७। ५.सम्यग् ज्ञात्वा । ६.सम्यग् दृष्ट्वा ।
आलगर्दः	(पुं) अलगर्द एव । अलगर्द+अण् । ‘प्रज्ञादिभ्यश्च’ ५.४.३८। जलव्यालः।
आलतम्	(न) अलातमेव । अलात+अण्(स्वार्थे)। ‘प्रज्ञादिभ्यश्च’ ५.४.८०। अलातम्,अङ्गारः।
आलपनम्	(न) आ+लप(व्यक्तायां वाचि)+ल्युट् । ‘ल्युट् च’ ‘ल्युट् च’ ३.३.११५।। कथनम्,भाषणम् ।
आलपनीयः	(वि) आ+लप(व्यक्तायां वाचि)+अनीयर् । ‘तव्यत्तव्यानीयरः’ ३.१.९६। १.कथनीयः आलपितव्यः। २.कथनार्हः।
आलपितव्यः	(वि) आ+लप(व्यक्तायां वाचि)+तव्यत् । ‘तव्यत्तव्यानीचरः’ ३.१.९६। द्र०आलपनीयः।
आलप्य	(अ) आ+लप(व्यक्तायां वाचि)+ल्यप् । ‘समासेऽनञ्‌पूर्वे क्तो ल्यप्’ ७.१.३७। उच्चार्य,उक्त्वा,भाषित्वा,सम्भाष्य । ‘आलप्यालमिदं बभ्रोर्यत्स दारानपाहरत् कथापि खलु पापानमलमश्रेयसे यतः’ माघः१.४०।
आलब्धः	(वि) आ+डुलभष्(प्राप्तौ)+क्त । ‘निष्ठा’ ३.१.१०२। १.संयुक्तः। ‘चन्दनेन समालब्धे कुङ्कुमेन विलिंपिते’ दुर्गार्चामथ्रः। २.स्पृष्टः। ३.हिंसितः। ४.सङ्घटितः। (स्त्री) आलब्धा,आलब्धी । 
आलब्धिः	(स्त्री) आ+डुलभष्(प्राप्तौ)+क्तिन् । ‘स्त्रियां क्तिन्’ ३.३.९४।  आ+डुलभष्(प्राप्तौ)+ङीष् । ‘पिद्मौरादिभ्यश्च’ ४.१.४१। आलब्धी । १.स्पर्शः। २.हिंसा ।
आलभनम्	(न) आ+डुलभष्(प्राप्तौ)+ल्युट् । ‘ल्युट् च’ ‘ल्युट् च’ ३.३.११५।। १.स्पर्शः। २.हिंसा । ३.मर्दनम् । ‘तिला भक्षायितव्याश्च सदा त्वालम्भनञ्च तैः’ भा०आ०प०६८।
आलभनीयः	(वि) आ+डुलभष्(प्राप्तौ)+अनीयर् । ‘तव्यत्तव्यानीयरः’ ३.१.९६। १.स्पृश्यः,स्प्रष्टव्यः। २.हिंसनीयः। ३.मर्दनीयः,आलम्भनीयः। ‘मङ्गलालम्भनीयानि प्राशनीयान्युपस्करान्’ यागादौ आलम्भनीयः पशुः।
आलभ्य	(अ) आ+डुलभष्(प्राप्नौ)+ल्यप् । ‘समासेऽनञ्‌पूर्वे क्तो ल्यप्’  ७.१.३७। १.स्पृष्ट्‌वा । २.हिंसित्वा ।
आलभ्यः	(वि) आ+डुलभष्(प्राप्तौ)+ण्यत् । ‘ऋहलोर्ण्यत्’ ३.१.१२४। १.स्पृश्यः। २.हिंस्यः।
आलम्	(न) आलयति भूषयति । आ+अल(भूषणादौ)+अच् । ‘नन्दिग्रहि०’ ३.१.१३४। १.आलाति । आ+ला(आदाने)+कः। ‘आतश्चोपसर्गे कः’ ३.१.१३६। २.हरितालम्,हरितालकम्,तालम् । ‘पिञ्जरं पीतनं तालमालं च हरितालके’ अमरः। (वि) ३.अनल्पम् । ‘आलं स्यादनल्पहरितालयोः’ हैमः। ४.श्रेष्ठः।
आलम्बः	(पुं) आ+लबि(अवस्रंसने)+घञ् । ‘भावे’ ३.३.१८। १.आश्रयः,शरणम् । ‘इह नहि पततां नास्त्यालम्बो न चापि निवर्त्तनम्’ शान्तिशतकम् ३.२२। २.अवलम्बः,अधोलम्बनम् । ‘शोभते किञ्चिदालम्बैः शालयः कनकप्रभाः’ रामा०। ३.आश्रयणम्,आलम्बनम् । ४.वैशम्पायनान्येवासिभेदः,आरुणिः। ५.रक्षा । ‘तवालम्बादम्ब स्फुरदलघुगर्वेण सहसा’ जग०।
आलम्बनम्	(न) आ+लबि(अवस्रंसने)+ल्युट्(कर्मणि)। ‘ल्युट् च’ ‘ल्युट् च’ ३.३.११५।। १.अवलम्बनम्,आश्रयणीयम् । ‘विनिपातनिवर्तनक्षमं मतमालम्बनमात्मपौरुषम्’ लिरा०१.१३। २.विभावविशेषः,रसालम्बनम् । ‘आलम्बनोद्दीपनाख्यौ तस्य भेदावुभौ स्मृतौ । आलम्बनो नायकादिस्तमालम्ब्य रसोद्गमात्’ सा०द०३.२९। ३.बौद्धमतसिद्धः प्रत्ययभेदः। ‘चत्वारः प्रत्ययाः प्रसिद्धा आलम्बनसमनन्तरसहकार्यधिपतिरूपा’ सर्वद०।
आलम्बितः	(वि) आ+लबि(अवस्रंसने)+क्तः। ‘निष्ठा’ ३.१.१०२। १.धृतः। २.गृहीतः। ‘आलम्बिता नम्रमुखी भवत्या’ याद०१८.३।
आलम्बी	(वि)(आलम्बिन्) आ+लबि(अवसंसने)+णिनिः। ‘नन्दिग्रहि०’ ३.१.१३४। १.आश्रयी । ‘देवसूतभुजालम्बी जैत्रमध्यास्त राघवः’ रघुः११.८५। २.धृतः। ‘गजाजिनालम्बि दुकूलधारि वा’ कुमार०५.७८। ३.आश्रयदानम् । ‘कुलालम्बी पुत्रः।’ (स्त्री) आलम्बिनी ।
आलम्भः	(पुं) आलम्भनम् । आ+डुलभष्(प्राप्नौ)+घञ्+नुम् । ‘भावे’ ३.३.१८,‘उपसर्गान् खल्‌घञोः’ ७.१.६७। १.स्पर्शः,आलिङ्गनम् । ‘स्त्रीणां च प्रेक्षणालम्भमुपघातं परस्य च वर्जयेत्’ मनुः१.१७९। २.हिंसनम्,मारणम्,वधः। ‘आलम्भपिञ्जविशरघातोन्माथवधा अपि’ अमरः। ‘आलम्भसमये तस्मिन् गृहीतेषु पशुष्वथ । महर्षयो महाभाग बथूवुः कृपयान्विताः’ भा०। ३.छेदनम्,कर्त्तनम् । ‘कृष्टजानामोवधीनां जातानां च स्वयं वने वृथालम्भेऽनुगच्छेत् गां दिनमेकं पयोव्रतः’ मनुः११.१४४।
आलम्भ्यः	(वि) आ+डुलभष्(प्राप्तौ)+ण्यत्+नुम् । ‘ऋहलोर्ण्यत्’ ३.१.१२४,‘आङो चि’ ७.१.६५। हिंस्यः,वधार्हः,हननीयः। ‘आलम्भ्या गौः,आलम्भ्या वडवा’ सि०कौ०।
आलयः	(पुं) आलीयतेऽत्र । आ+लीङ्(संश्लेषणे)+घः/अच् । ‘वा पुंसि संज्ञायां घः प्रायेण’ ३.३.११८,‘एरच्’ ३.३.५६। १.गृहम्,निलयः। ‘निकाय्यनिलयालयाः’ अमरः। ‘नहि दुष्टात्मनामार्या निवसन्त्यालये चिरम्’ रामा०त्रीकाण्डम् । २.आश्रयः,आधारः। ‘अस्त्युत्तरस्यां दिशि देवतात्मा हिमालयो नाम नगाधिराजः’ कुमार०१.१। एवमेव विद्यालयदेवालयप्रभृतयः। ३.संश्लेषः,सम्बन्धः। (अ) ४.लयपर्यन्तम्,प्रलयपर्यन्तम् । ‘पिबत भागवतं रसमालयम्’ भाग०१.१.३।
आलयविज्ञानम्	(न) आलयं लयपर्यन्तं स्थायि विज्ञानम् । बौद्धमतसिद्धः अहमास्पदो विज्ञानभेदः। ‘तत्सयादालयविज्ञानं यद्भवेदहमास्पदम्’ स०द०सं०।
आलर्कः	(वि) अलर्कस्य उन्मत्तशुनकस्य इदम् । अलर्क+अण् । ‘तस्येदम्’ ४.३.१२०। १.अलर्कसम्बन्धः। २.अलर्कविषम् । ‘आलर्कं विषमिव सर्वतः प्रवृत्तम्’ उ०रा०१.४०। ‘निहन्ति विषमालर्कं मेघवृन्दमिवानिलः’ सुश्रुतः।
आलवालम्	(न) आ समन्तान् जलस्य लवमालाति । आ+ला(आदाने)+कः। ‘कप्रकरणे मूलविभुजादिभ्यः उपसंख्यानम्’ वा०३.१.५। १.वृक्षमूलनिर्मितजलाधारः। आवापः,आवालम्,अलवालम्,तल्लं पिल्लं,द्विजप्रया । ‘तल्लं विल्लं तलं तत् । द्विजप्रपालवाले स्यात्’ त्रिकाण्ड०। ‘स्यादालवालमावालमावापः’ अमरः। ‘आलवालवथयेषु शाखिनाम्’ याद०१७.२३। ‘नाभ्यालवालरोमालीलताफलकुचद्वची’ ललितासह०। 
आलसः	(वि) आ लसति ईषत् व्याप्रियते । आ+लस(श्लेषणे)+अच् । ‘नन्दिग्रहि०’ ३.१.१३४। अलसः एव । अलस+अण्(स्वार्थे)। ‘प्रज्ञादिभ्यश्च’ ५.४.३८। क्रियामन्दः,अलसः,आलस्ययुक्तः। 
आलस्यम्	(वि) अलसस्य भावः। अलस+ष्यञ्(स्वार्थे)। ‘कर्मणि च’ । चातुर्वर्ण्यादिभ्यः स्वार्थे उपसंख्यानम्’ वा०५.१.१२४। अलसः। मन्दः,तुन्दपरियृजः,शीतकः,अनुष्ठाः।  ‘मन्दस्तुन्दपरिमृज आलस्यः शीतकोऽलसोऽनुष्णः’ अमरः।
आलस्यम्	(न) अलसस्य भावः। अलस+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.तन्द्रा । ‘तन्द्रा,कौसीद्यम्’ हेमचन्द्रः। ‘मन्दता,मान्द्यम्,कार्यप्रद्वेषः,कार्यनिरुत्साहः’ राजनिर्घण्टः। ‘सुखस्पर्शप्रसङ्गित्वं दुःखद्वेषणयोलता शक्तस्य चाप्यनुत्साहः कर्मण्यालस्यमुच्यते’ सुश्रुतः। ‘आलस्यं हि मनुष्याणां शरीरस्थो महान् रिपुः।’ २.व्याभिचारिभेदः। ‘न तथा भूषयत्यङ्गं न तथा भाषते सखीम् जृम्भते मुहुरासीना बाला गर्भभरालसा’ सा०द०१८३। ३.धर्मक्रियाशून्यत्वम् । ‘धर्मनिष्क्रियतालस्यं शोकस्त्वज्ञानमुच्यते’ भा०व०३११। ‘आलस्यादन्नदोषाच्च मृत्युर्विप्रान् जिघांसति’ मनुः। ‘अत्तालस्यं धर्मक्रियाशून्यत्वम्’ वाचस्पत्यम् । 
आलानम्	(न) आलीयतेऽत्र । आ+लीङ्(श्लेषणे)+ल्युट्+आत्वम् । ‘करणाधिकरणयोश्च’ ३.३.११७,‘विभाषा लीयतेः’ ६.१.५१। १.बन्धनम् । ‘आलग्नं बन्धनस्तम्भे’ अमरः। २.गजबन्धनस्तम्भः। ‘गजालानपरिक्लिष्टैः रक्षोटैः सार्धमानताः’ रघुः४.६९।  ‘अरुन्तुदमिवालानमनिर्वाणस्य दन्तिनः’ रघुः३.३.११७। ३.गजबन्धनरज्जुः,नीलकण्ठः। ४.रज्जुः। ‘आलानं करिणां बन्धस्तम्भे रज्जौ च न स्त्रियाम्’ मेदिनी०। आ+लीङ्(श्लेषणे)+ल्युट्(भावे)। ‘ल्युट् च’ ‘ल्युट् च’ ३.३.११५।।  
आलानिकः	(वि) आलानं बन्धनं प्रयोजनमस्य । आलान+ठञ् । ‘प्रयोजनम्’ ५.१.१०९। काष्ठादिगजबन्धनसाधनम् । ‘सोढुं न तत्पूर्वमवर्णमीशे आलानिकं स्थाणुमिव द्विपेन्द्रः’ रघुः १४.३८।
आलापः	(पुं) आभाषणम् । आ+लप(व्याक्तायां वाचि)+घञ् । ‘भावे’ ३.३.१८। १.सम्भाषणम् । ‘स्यादाभाषणमालापः’ अमरः। कथोपकथनम्,कथनमात्रम् । ‘प्रकुर्वते वारिदरोधनिर्गताः परस्परालापमिवामला दिशः’ किरा०४.३०। आ+लप(व्यक्तायां वाचि)+घञ्(करणे)। ‘हलश्च’ ३.३.१११। २.सरिगमादि स्वरसमीकारकाक्षरम् । ‘आलापकालसमपल्लविताङ्कवीणासौरभ्यपातिमधुपारवसङ्कुलस्य’ चं०भा०। आ+लप+णिच्+अच् । ‘नन्दिग्रहि०’ ३.१.१३४। ३.परस्परभाषणम्,आलापनम् । ‘अये दक्षिणेन वृक्षवाटिकामालाप इव श्रूयते’ शाकुं.१।
आलापनम्	(न) आ+लप(व्यक्तायां वाचि)+णिच्+ल्युट् । ‘करणाधिकरणयोश्च’ ३.३.११७। १.परस्परकथनम् । २.कथनमात्रम् । ‘नाथेति नागशयनेति जगन्निवासेत्यालापनं प्रतिपदं कुरु मे मुकुन्द’ मु०मु०१। ३.स्वस्तिवाचनम् । ‘मङ्गलालापनैर्होमैः’ रामा०। ४.रागविस्तारकसरिगमाद्यक्षरसमूहः।
आलाप्यः	(वि) आ+लप(व्यक्तायां वाचि)+ण्यत् । ‘ण्यत्प्रकरणे लपिदभिभ्यां चेति वक्र्तव्यम्’ वा०७.३.६९। १.उच्यमानम् । २.आलापयोग्यः। ३.आलापनीयः। (अ) आ+लप+णिच्+ल्यप् । ‘समासेऽनञ्पूर्वे क्त्वो ल्यप्’ ७.१.३७। कथयित्वा,आभाष्य ।
आलाबूः	(स्त्री) द्र०अलाबूः। 
आलावर्तम्	(न) आलं पर्याप्तम् आवर्त्यने । आल+वृतु(वर्तने)+णिच्+अच् । ‘एरच्’ ३.३.५६। ‘वस्त्रनिर्मितव्यजनम्’ हेमचन्द्रः। ‘कापडेर् पाखा’ इति हिन्द्माम् । ‘व्यजनं तालवृन्तं तत् धवित्रं मृगचर्मणः। आलावर्तं तु वस्त्रस्य’ अभि०चि०।
आलिः/आली	(पुं) आलति दंशे समर्थो भवति । आ+अल(भूषणादौ)+इन् । ‘सर्वधातुभ्य इन्’ उ०४.११८,बाहु०इण् । १.वृश्चिकः। २.भृङ्गः,भ्रमरः। ‘वृश्चिको द्रुण आलिः स्यात्’ बोपलितः सुधा टीका । ‘लीनालिः सुरकरिणां कपोलकाषः’ किरा०५.२६। ३.मद्यम् । (स्त्री) आ अलति अल्यते वा । आलयति भूषयति । आ+अल(भूषणादौ)+णिच्+इन्+ङीष् । ‘सर्वधातुभ्य इन्’ उ०४.११८। ‘कृदिकारादक्तिनः’ वा०४.१.४५,ग०सू०५०। ४.सखी । ‘आली सढयावली अपिः’ अमरः। ‘निवार्यतायालि किमप्ययं वटुः’ कुमार०५.८३। ‘आलीव पश्य प्रतिषेधतीयं कपोतहुङ्कारगिरा वनाली’ नैष०। आलयति वारयति जलम् । आ+अल(वारणे)+इन् । ‘सर्वधातुभ्य इन्’ उ०४.११८। ५.सेतुः। ‘सेतौ पाल्यलिसंवाराः’ कुमार०६.४९। ६.पङ्क्तिः। ७.रेखा । ‘विषमहरिचन्दनालिना’ माघ०। (वि) शुद्धमनस्वी । 
आलिखन्	(वि)(आलिखत्) आ+लिख्(अक्षरविन्यासे)+शतृ। १.लेखनम् । २.वर्णलेपनम् ।   
आलिङ्गनम्	(न) शरीरद्वयमेलनम् । आ+लिगि(गतौ)+ल्युट् । ‘ल्युट् च’ ३.३.११५।। ‘आलिङ्गनान्यधिकृताः स्फुटमापुरेव’ माघः ५.१८। 
आलिञ्जरः	(पुं) अलिञ्जर एव । अलि+जॄष्+अण् । ‘प्रज्ञादिभ्यश्च’ ५.४.३८। बृहन्मृण्पात्रम् ।
आलिन्दः	(पुं) १.गृहमुख्यद्वारसमीपस्थः प्रकोष्ठः। २.शयनगृहम् । 
आलिम्पनम् 	(न) १.आलेखः। २.पिष्टरङ्गवल्लीरचना । 
आलीढम्	(न) १.युद्धे सैनिकस्य स्थितिभेदः ‘वामोरुं भूमौ दक्षिणपादम् अग्रे संस्थापनम् ।’ २.सम्यक् आस्वादितम् । ३.कृताघातः।  ‘सेनान्यमालीढमिवासुरास्त्रैः’ रघुः ४.५१।
आलीढकम्	(न) लघुवत्सानाम् उल्लङ्घनम् ।
आलीनम्	(न) १.tavara | २.सम्बन्धः,आलिङ्गनम् । (वि) ३.आलिङ्गितम् । ४.लि/लेपितम् । ५.व्याप्तम् । ‘स निर्विश्य यथाकामं तटेष्वालीनचन्दनौ’ रघुः४.५१। 
आलुः	(पुं) १.उलूकः। आ+ला(आदाने)+डुः। वा०३.२.१८०। २.जलकंसः। (न) ३.उडुपः। ४.आलुकम् । ‘आलुर्गलन्तिकायां स्त्री क्लीबं मूले च भेलके’ मेदिनी०।
आलुकः	(पुं) १.आदिशेषः। २.karimara | (न) ३.आलु+कन्(स्वार्थे)। ५.३.७५। आलुकम् । आलुम् एव ।  
आलुञ्चनम्	(न) आ+लुञ्च(अपनयने)+ल्युट् । ‘ल्युट् च’ ३.३.११५। १.कर्तनम् । २.भेदनम् । ३.निष्पातनम् । ४.परिक्षेपः।   
आलुण्ठनम् 	(न) अपहरणम् । आ+लुटि(स्तेये)+ल्युट् । ‘ल्युट् च’ ३.३.११५। बलात् आहरणम् ।
आलू	(पुं) द्र०‘आलु’ शब्दः। आ+लूञ्(छेदने)+क्विप् । ‘क्विप् च’ ३.२.७६।  
आलूनम्	(वि) आ ईशत् वा बहु लूनम् कर्तितम् । आ+लूञ्(छेदने)+क्तः। ‘निष्ठा’ ३.२.१०२। १.ईशत् कर्तितम् । २.सम्यक् कर्तितम् । ‘तेनामरवधूहस्त सदयालूनपल्लवाः’ कुमार०२.४१। 
आलेखः	(पुं) आलिख्यतेऽत्र । आ+लिखा(अक्षरविन्यासे)+घञ् । ‘हलश्च’ ३.३.१२१। १.पत्रम् । २.लेखनम् । 
आलोकः	(पुं) आ+लोकृ(दर्शने)+घञ् । ‘हलश्च’ ३.३.१२१। १.प्रकाशः। ‘आसारं संसारं परिमुषितरत्नं त्रिभुवनं निरालोकं लोकं मरणशरणं बान्धवजनम्’ मालती०५.३०। २.दर्शनम् । ‘यदालोके सूक्ष्मं व्रजति सहसा तद्विपुलताम्’ शाकु०१.९। ३.जयकारः। ‘ययावुदीरितालोकः सुधर्मानवमां सभाम्’ रघुः१७.२७। 
आलोचनम्	(न) विचारणम् । आ+लोचृ(दर्शने)+ल्युट्+युच् । ‘ल्युट् च’ ३.३.११५,‘न्यासश्रन्थो युच्’ ३.३.१०७। १.चिन्तनम् । २.मननम्,ध्यानम् । (स्त्री) आलोचना । ३.दर्शनम् । ४.दृष्टिपर्यन्तम् । ‘आलोचनान्तं श्रवणे वितत्य’ कुमार०७.८४।
आलोडनम् 	(न) मिश्रणम् । आ+लुड्(विलोडने)+क्तः। ‘निष्ठा’ ३.२.१०२। १.क्षोभितम्,कम्पितम् । २.सम्मिश्रितम्,आलोलितम् ।  
आवनेयः	(पुं) अवन्याः भूमेः अपत्यम् । अवनी+ढक् । ‘स्त्रीभ्यो ढक्’ ५.२.१२०। अङ्गारकः.कुजग्रहः।  
आवपनम्	(न) आ+डुवप्(बीजसन्ताने)+ल्युट् । ‘ल्युट् च’ ३.३.११५।। १.भूमौ बीजवपनम् । २.धान्यपात्रम् । ३.वपनबीजम् । ४.विवाहे लाजादानम् । ५.गोणिस्यूतः। ६.क्षौरः।
आवरकम्	(न) आ+वृञ्(वरणे)+ण्वुल् । ‘ण्वुल्तृचौ’ ३.१.१३३।। १.आच्छादकम् । २.जवनिका । (वि) ३.आवरणम्,आच्छादकम् ।   
आवरणम्	(न) आच्छादनम् । आ+वृञ्(वरणे)+ल्युट् । ‘ल्युट् च’ ३.३.११५।। १.आवरणम् । ‘सूर्ये तपत्यावरणाय दुष्टेः कल्पेत लोकस्य कथं तमिस्रा’ रघु०५.१३। २.आच्छादकम् । ‘उत्सृज्य कुसुमशयनम् नलिनीदलकल्पितस्तनावतरणम्’ शाकु०३.१९। ३.अज्ञानम् । ४.खड्गप्रहरात् रक्षकफलकम् । ५.प्राकारः। ‘इह सिन्धवश्च वरणावरणाः करिणां मुदे सनलदानलदाः’ किरा०५.२५। ६.आतङ्कः। ‘कालेनावरणात्ययात् परिणते यत्प्रेमसारे स्थितं भद्रं तस्य सुमानुषस्य कथमप्येकं हि तत्प्रार्थ्यते’ उ०रा०१.३९।
आवर्जनम्	(वि) आ+वृजी(वर्जने)+क्तः। ‘निष्ठा’ ३.२.१०२। १.अवनमः। २.दानम् । ३.त्यागः। ४.वशीकरणम् । ५.सम्पादनम् । ६.सङ्ग्रहणम् । ७.धारा ।
आवर्तनः	(पुं) आवर्तयति संसारचक्रम् । आ+वृतु(वर्तने)+णिच्+ल्युः। ‘नन्दिग्रहि०३.१.१३४। १.विष्णुः। २.भ्रमणम् । ३.आलोडनम् । ४.सम्मिश्रणम् । ५.पुनः पुनः करणम् । ६.मध्याह्नम् । (स्त्री) आवर्तनी । ७.दर्वी । 
आवलिः	(स्त्री) आ+वल(संवरणे)+इन् । उ०४.११८। १.पङ्क्तिः। ‘द्विजावलिव्याजनिशाकरांशुभिः’ माघः१.२५। २.परम्परा । 
आवलितम्	(वि) आ+वल(सञ्चलने)+क्तः। ‘निष्ठा’ ३.२.१०२। १.किञ्चित् भ्रामितम् । २.किञ्चित् चलितम् । ३.सम्पूर्णं चलितम् ।  
आवश्यकम्	(न) अवश्यं भावः। अवश्य+वुञ् । ‘द्वन्द्वमनोज्ञादिभ्यश्च’ ५.१.१३३। १.अनिवार्यम् । (वि) २.नियतम् । ३.अवश्यं करणीयम् । 
आवश्यपुत्रकम् 	(न) न वश्यः अवश्यः पुत्रः यस्य आवश्यपुत्रः। तस्य भावः। आवश्यपुत्र+वुञ् । ‘द्वन्द्वमनोज्ञादिभ्यश्च’ ५.१.१३३। उद्धतपुत्रः। 
आवसति	(स्त्री) आ सम्यक् वसतिः,वसति अत्र वा । अर्धरात्रिः। 
आवसथ	(न) आ+वस(निवासे)+अथः। उ०३.११६। १.वासस्थानम् । ‘निवसन्नवसथे पुराद्बहिः’ रघुः ८.७४। २.विश्रान्तिस्थानम् । ३.ग्रामः। ४.आश्रमः। ५.यागाग्निआवसथ्यस्य रक्षकस्थानम् । 
आवालम्	(न) आवलते अम्भोऽत्र । आ+वल(सञ्चलने)+घञ् । ‘हलश्च’ ३.३.१२१। आलवालम् । ‘स्यादालवालमावाल’ अमरः। 
आवासः	आ+वस(निवासे)+घञ् । ‘हलश्च’ ३.३.१२१। १.गृहम् । २.प्रकोष्टः।
आवाहनम्	(न) आ+वह(प्रापणे)+णिच्+ल्युट् । ‘ल्युट् च’ ३.३.११५।। १.देवतासान्निध्यर्थं प्रार्थना । २.षोडशोपचारतमः।
आविः	(अ)(आविस्) दृश्यम्,प्रकाश्यम् । ‘आविर्मदैराविलयन्ति नागाः’ याद०१८.७८। 
आविकम्	अविना तल्लोम्ना निर्वॄत्तम् । अवि+ठक् । ५.१.७९। १.कम्बलम् । (वि) आविकस्येदम् । अवि+अण् । ४.३.१२०। २.मेषसम्बद्धम् । 
आविग्न	(वि) आ+ओ विजी(भयचलनयोः)+क्तः। ३.४.७२। कष्टावृतः। भयग्रस्तः। 
आविद्धः	(वि) आविष्यते स्म । आ+व्यध(ताडने)+क्तः। ‘निष्ठा’ ३.२.१०२। १.कुटिलः। २.ताडितः,भञ्जितः। ३.प्रेरितः,नोदितः। ४.रन्ध्रीकृतः। ५.क्षिप्तः।
आविर्भूतः	(वि) आविस्+भू(सत्तयाम्)+घञ् । ‘भावे’ ३.३.१८। १.प्रत्यक्षः। २.प्रकाशितः,स्पष्टः। ‘आविर्भूतमपां मध्ये पारिजातमिवापरम्’ रघुः१.११।
आविलः	(वि) आविलति । आ+विल(संवरणे)+कः। ‘इगुपधज्ञा०’ ३.१.१३५। कलुषितम् यत् । ‘पङ्कच्छिदः फलस्येव निकषेणाविलं पयः’ माल०२.८। ‘रुजं न काचिद्विजहौ जलाविलाम्’ किरा०८.३७।
आविष्करणम्	(न) आविस्+डुकृञ्(करणे)+ल्युट् । ‘ल्युट् च’ ३.३.११५।। १.स्वयं प्रकाशाप्तिः,साक्षात्कारः। (वि) २.प्रकाशकसाधनम् वा उपायः।  
आविष्टः	(वि) प्रवेशः अस्ति अस्मिन् । आ+विश(प्रवेशने)+क्तः। ‘निष्ठा’ ३.२.१०२। १.भूतग्रहाविष्टः। २.प्रविष्टः। ‘आविष्टशङ्खासुरसन्निवेशम्’ याद०१८.१०९। ३.आस्क्तः। ४.व्याप्तः। 
आवी	(स्त्री) अवि+अण्+ङीप् । ‘प्रज्ञादिभ्यश्च’ ५.४.३८,‘टिड्ढाणञ्०’ ४.१.१५। १.ऋतुमती । २.गर्भिणी । ‘गर्भस्पन्दनमावीनां प्राणीशः श्यावपाण्डुता’ सुश्रुत०। 
आवुकः	(पुं) अवति इति । अव(रक्षणॆ)+उकण्(बाहु०)। पिता । नाटकमात्रं प्रयुज्यते ।
आवुत्तः	(पुं) सहोदर्याः पतिः। ‘भगिनीपतिरावुत्तः’ अमरः। 
आवृत्	(स्त्री) आङ्+वृत्+क्विप् । १.पर्यायः। २.पुनःपुनः करणम् । ३.भ्रमणम् । ४.पुनःपुनः चालनम् । ५.पुनरागमनम् । ६.संस्कारः। ७.शब्दं विना तूष्णीं भावः। 
आवृतम्	(वि) १.आच्छादितम् । आ+वृञ्(वरणे)+क्तः। ‘निष्ठा’ ३.२.१०२। २.व्याप्तम् । ३.सङ्करजातीयः।
आवृत्तिः	(स्त्री) आ+वृञ्(वरणे)+क्तिन् । ‘स्त्रियां क्तिन्’ ३.३.९४। द्र०आवरणम् ।
आवेगः	(पुं) शीघ्रतया,अवसरेण । आ+ओ विजी(भयचलनयोः)+घञ् । ‘भावे’ ३.३.१८। ‘सावेगमग्राङ्गुलिरस्य तूणौ’ किरा०१७.३८। २.व्यभिचारीभावः आनर्थ्यं भयम् ।
आवेदनम्	(न) आ+विद(ज्ञाने)+ल्युट् । ‘ल्युट् च’ ३.३.११५। १.वरदिः। २.विज्ञापनम् । ३.आरोपः। ४. 
आवेध्यः	(वि) १.रन्ध्रीकरणम् । आ+व्यध(ताडने)+ण्यत् । ‘ऋहलोर्ण्यत्’ ३.१.१२४। २.नोद्यः। ३.क्षेप्यः। ४.ताड्यः।
आवेशः	(पुं) आ+विश(प्रवेशने)+घञ् । ‘भावे’ ३.३.१८। १.प्रवेशः। २.अहङ्कारः। ३.ग्रहावेशः। ४.ग्रहभयम् । ५.मनोविकारः। ६.आसक्तिः। ७.कोपः। ८.गृहम् ।
आशः	(पुं) अश(भोजने)+घञ् । ‘भावे’ ३.३.१८। १.भोजनम् । (वि) २.अशनम् ।
आशंसा	(स्त्री) अभिलाषा । आ+शसि(इच्छायाम्)/शंसु(स्तुतौ)+अः। ‘गुरोश्च हलः’ ३.३.१०३। १.मनोरथम् । ‘आशम्सापरिकल्पितास्वपि भवत्यानन्दसान्द्रो लयः’ मालती०५.७। २.इच्छा । ‘निदघे विजयाशम्सा चापे सीतां च लक्ष्मणे’ रघु०१२.४४। ३.कथनम् । ४.कत्थनम् ।   
आशक्तः	(वि) आ सम्यक् शक्तः। समर्थः।
आशक्तिः	(स्त्री) आ सयक् शक्तिः। सामर्थ्यम् ।
आशङ्का	(स्त्री) आ+शकि(शङ्कायाम्)+अः। ‘गुरोश्च हलः’ ३.३.१०३। १.भयम् । २.संशयः। ३.आशा । ‘भुक्तं मानविवर्जितं परगृहेष्वाशङ्कया काकवत्’ भर्तृ०३.२।  
आशनः	(पुं) वज्रायुधम् । (वि) २.भक्षणम् ।
आशयः	(पुं) आ+शीङ्९स्वप्ने)+अच् । ‘एरच्’ ३.३.५६। १.अभिप्रायः। १इदमीदृगनीदृगाशयः’ किरा०२.२८। २.आधारः। ‘विषमोऽपि विगाह्यते नयः कृततीर्थः पयसामिवाशयः’ किरा०२.३। ३.चित्तम् । ‘अहमात्मा गुडाकेश सर्वभूताशयस्थितः’ गीता०१०.२०। ४.गृहम् । ५.शय्या । आ+शीङ्९स्वप्ने)+अच्(अधिकरणे)। ६.शयनम् । आ+शीङ्९स्वप्ने)+अच्(भावे)। ३.३.५६। ७.कृपणः। ८.kanajam | ९.अदृष्टम् । १०.ऐश्वर्यम् । ११.पनसवृक्षः। १२.गर्तः। १३.मनोधर्मः। ‘क्लेशकर्मविपाकाशयैरपरामृष्टः पुरुषविशेषः ईश्वरः’ पा०यो०सू०१.२४। १४.पुरातनम् ।   
आशयाशः	(पुं) आशयम् आश्रयम् अश्नाति । अश(भोजने)+अण् । ‘कर्मण्यण्’ ३.२.१। अग्निः।
आशरः	(पुं) आशिरः। आश्रुणाति इति । आ+शॄ(हिंसायाम्)+अच् । ‘नन्दिग्रहि०’ ३.१.१३४। १.अग्निः। २.राक्षसः। ‘आशरस्तु पुमान् वैश्वानरे च रजनीचरे’ मेदिनी०। 
आशा	(स्त्री) आ समन्तात् अश्नुते । आ+अशू(व्याप्तौ)+अच् । ‘नन्दिग्रहि०’ ३.१.१३४। १.दिक् । ‘अनुजगुरथ दिव्यं दुन्दुभिध्वानमाशाः’ किराता०३.६०। २.प्रत्याशा । ‘राघवो रथमप्राप्तां तामाशां च सुरद्विषाम्’ रघुः १२.९६। ३.अपेक्षा । ‘महोत्सवमिवाशाभ्यधिकसम्पदम्’ याद०१६.४। ४.दुर्लभस्य आशा, दुराशा । ‘आशा बलवती राजन् पुत्राणां तेऽभवत्तदा’ भा०शल्य०७.१६।
आशागजः	(पुं) आशा दिक् गजः करी । दिग्गजः दिक्पालकः गजः। 
आशातन्तुः	(पुं) अपेक्षायाः अयतार्थकारणम् । दुराशा । ‘चिरादाशातन्तुस्त्रुटतुबिसिनीसूत्रभिदुरः’ मालती०४.३। 
आशापालः	(पुं) आशां दिशं पालयति इति । आशा+पाल(रक्षणे)+णिच्+अण् । ‘कर्मण्यण्’ ३.२.१। दिक्पालकः।  
आशाबन्धः	(पुं) आशां दिशं वा अपेक्षां बध्नाति । आशा+बन्ध(बन्धने)+अच् । ‘नन्दिग्रहि०’ ३.१.१३४। १.ऊर्णनाभजालः। २.प्रत्याशा,विश्वासः। ‘आशाबन्धः कुसुमसदृशं प्रायशोह्यङ्गनानाम्’ मेघ०१.१०। ३.आश्वासनम् । ‘आशाबन्धे कमपि कुरुते छायायार्थी जनोऽयम्’ वेणी०६.२६। ४.दिग्बन्धनम् । 
आशाभङ्गः	(पुं) निराशा,कार्यनाशः।
आशासत्	(वि) आ+शासु(अनुशिष्टौ)+शतृ । ‘लटः शतृशानचौ’ ३.२.१२४। आज्ञापनम् । 
आशास्य	(न) आशिः। आ+शासु(इच्चायाम्)+ण्यत् । ‘ऋहलोर्ण्यत्’ ३.१.१२४। १.आशीर्वादः। ‘आशास्यमन्यत्पुनरुक्तभूतं श्रेयांसि सर्वाण्यधिजग्मुषस्ते’ रघुः५.३४। २.अपेक्षा । (वि) ३.अपेक्षितुम् अर्हम् । ‘अगस्त्यचरितामाशामनाशास्यजयो ययौ’ रघुः४.४४। ४.ज्येष्ठानुग्रहलभ्यम् । (अ) ५.सम्प्रार्थ्य । ‘आशास्य लाजाञ्जलिहोमभाजा’ याद०१३.८६। 
आशितम्	(न) आ+अश(भोजने)+क्तः। ‘नपुंसके भावे क्तः’ ३.३.११४। १.तृप्तिकरं भोजनम् । (वि) आ+अश(भोजने)+क्तः। ‘निष्ठा’ ३.२.१०२। २.भुक्तम् । आ+अश(भोजने)+क्तः। ‘अर्शआदिभ्योऽच्’ ५.२.१२७। ३.भोजनेन तृप्तः। 
आशितंगवीनम्	(वि) आशिता गावो यस्मिन् । आशित+गौ+खः+मुम् । ‘अषडक्षासित.. खः’ ५.४.७। गावः तृप्तिदाग्रासक्षेत्रम् । 
आशिता	(वि)(आशितृ) आसमन्तात् भुङ्क्ते । आ+अश(भोजने)+तृच् । ‘ण्वुल्तृचौ’ ३.१.१३३। सम्यक् अश्नाति । (स्त्री) आशितृ+ङीप् । ‘ऋन्नेभ्यो ङीप्’ ४.१.५। आशित्री ।
आशी	(स्त्री) आ+शॄ(हिंसायाम्)+क्विप् । ‘क्विप् च’ ३.२.७६,पृषो०। ‘विषमाशीभिरनारतं वमन्तः’ माघः। 
आशीर्वादः	(पुं) आशीः इष्टं तत्सम्बद्धा वादः प्रार्थना उक्तिः। आशीर्वचनम् । ‘अवितथफलमाशीर्वादमारोपयन्तः’ किरा०१८.४६।  
आशुः	(पुं) आशू(व्याप्तौ)+उण् । उ०१.१। १.पाटलव्रीहिः। ‘आशुव्रीहिः पाटलः स्यात्’ अमरः। (अ) २.जाग्रतया । ‘तदाशु कर्तुं त्वयि जिह्ममुद्यते विधीयतां तत्र विधेयमुत्तरम्’ किरा०१.२५।  
आशुगामी	(पुं)(आशुगामिन्) आशुतया जाग्रतया गामी गच्छति यः। आशु+गम्लृ(गतौ)+णिनिः। ‘सुप्यजातौ णिनिस्ताच्छील्ये’ ३.२.७८। १.सूर्यः। वेगगामी । २.वायुः। (वि) ३.जाग्रतया चलनस्वभावः अस्य । ४.वेगेन चलनस्वभावः अस्य । 
आशुतोषः	(पुं) आशुः जाग्रतया वा शीघ्रं तोषः सन्तोषः। १.शिवः। (वि) २.शीघ्रतोषी । ३.जागृततोषी ।
आश्चर्यम्	(न) आ इति चर्यते । आ+चर(गतौ)+यत्+सुट् । ‘किरतौ लवने’ ६.१.१४०। १.अद्भुतम्,विस्मयः। ‘आश्चर्यमुत्पलदृशोवदनामलेन्दुसांनिध्यतो मम मुहुर्जडिमानमेत्य’ मालती०३.४। २.अद्भुतरसम् । (वि) ३.विस्मययुक्तम् । ‘आश्चर्यो गवां दोहोऽगोपेन ।’ 
आश्चोतनम्	(न) आसमन्तात् श्चुतिः। आ+श्चुतिर्(क्षरणे)+ल्युट् । ‘ल्युट् च’ ३.३.११५। १.सम्यक् वर्षा । (वि) २.सम्यक् वर्षणम् । ३.सम्यक् सिञ्चनम् ।
आश्यानम्	(वि) आ+श्यैङ्(गतौ)+क्तः। ३.४.७२। शुष्कं च दृढम् । ‘सरितः कुर्वती गाधाः पथश्चाश्यानकर्दमान्’ रघुः४.२४। 
आश्रमः	(पुं) आश्रमन्ते विश्रान्तिं प्राप्यन्ते अनेन । १.विष्णुः। सुभिक्षकरविद्येषु विश्रान्तेराश्रमः स्मृतः’ निरुक्तिः। (पुंन) आ+श्रमु(तपसि खेदे च)+घञ् । ‘हलश्च’ ३.३.१२१। २.पर्णशाला तपस्विनां वासगृहम् । ‘तौ दम्पती वसिष्ठस्य गुरोर्जग्मतुराश्रमम्’ रघुः१.३५। ३.ब्रह्मचर्यादि चतुराश्रमाः। ४.विद्याशाला ।  
आश्रयः	
आश्रयः	(पुं) आवासः। आ+श्रिञ्(सेवायाम्)+अच् । ‘एरच्’ ३.३.५६। १.आधारः। ‘गुणवदाश्रयलब्धगुणोदये मलिनिमालिनि माधवयोषिताम्’माघः६.४। २.दुर्बलानां रक्षणालयः। ३.वासगृहम् । ४.अवलम्बनम् । ‘तमाश्रयं दुष्प्रहस्य तेजसः’ रघुः३.५८। ५.शरस्यूतः। ‘उन्मुखः सपदि लक्ष्मणाग्रजा बाणमाश्रयमुखात्समुद्धरन्’रघुः११.२६। ६.राजषड्गुणान्यतरम् । ७.आधारस्तम्भः। ‘वृक्षेषु विद्धमिषुभिर्जघनाश्रयेषु’ रघुः ९.६०। ८.साहाय्यम् । 
आश्रयाशः	(पुं) आश्रयम् अश्नाति नाशयति । आश्रय+अश(भोजने)+अण् । ‘कर्मण्यण्’ ३.२.१। १.अग्निः। २.कृत्तिकानक्षत्रम् । ३.चित्रामूलम् । (वि) ४.आश्रयनाशकः। ५.सहायकनाशः। 
आश्रवः	(पुं) आश्रुणोति । आ+श्रु(श्रवणे)+अप् । ‘ॠदोरप्’ ३.३.५७। १.अङ्गीकारः। २.प्रतिज्ञा । ३.क्लेशः। (वि) ४.विधेयः। ‘शाधि शासक जगत्त्रयस्य मामाश्रवोऽस्मि भवतः सहानुजः’ माघः१४.११।
आश्लिष्टः	(वि) आ+श्लिष्(आलिङ्गने)+क्तः। ‘निष्ठा’ ३.१.१०२। १.आलिङ्गितः। ‘आश्लिष्टभूमिं रसितारमुच्चैर्लोलद्भुजाकारबृहत्तरङ्गम्’ माघः१.२०। २.संयुक्तम् ।
आश्वम् 	(न) १.अश्वानां समूहः। अश्व+अण् । ‘तस्य समूहः’ ४.२.३७। २.अश्वस्य भावः वा स्वभावः। (वि) ३.अश्वसम्बद्धम् । ४.अश्वरथम् ।
आश्वत्थम्	(न)  १.अश्वत्थफलम् । (स्त्री) आश्वत्थी । २.अश्वत्थ अश्विनीनक्षत्रयुक्तारात्रिः। (वि) ३.अश्वत्थसम्बद्धम् । 
आश्वयुजकः	(पुं) आश्वयुज्यामुप्तो माषः। आश्वयुज+वुञ् । ‘आश्वयुज्या वुञ्’ ४.३.४५। माषवपनसुसमयः।
आश्वलायनः	(पुं) अश्वलमहर्षेरपत्यम् । अश्वल+फक् । ‘नडादिभ्यः फक्’ ४.१.९९। आश्वलायनः श्रौतगृह्यसूत्रलेखकः। 
आश्वीनः	(पुं) अश्वस्य एकाहगमदूरम् वा मार्गः। अश्व+खञ् । ‘अश्वस्यैकाहगमः’ ५.२.१९। 
आषाढः	(पुं) आषाढीपूर्णिमा अस्मिन् मासे । आषढ्+अण् । ‘सास्मिन् पौर्णमासीति’ ४.२.२१। १.आषाढमासः। २.पलाशदण्डः। ‘अथाजिनाषाढधरः प्रगल्भवाक्’ कुमार०५.३०। ३.मलयपर्वतः। (स्त्री) आषाढा । ४.पूर्वाषाढा उतराषाढा नक्षत्रे । आषाढी । ५.आषाढपूर्निमा ।
आष्ट्रम्	(न) अशू(व्याप्यौ)+ष्ट्रन् । उ०४.१५९। गगनम् ।
आसः	(पुं) आस्यते अनेन । असु(क्षेपणे)+घञ् । ‘अकर्तरि च कारके संज्ञायाम्’ ३.३.१९। १.धनुः। २.आसनम् । ३.उपवेशनम् । ४.आसनशरीरभागः। ‘कप्यासं पुण्डरीकमेवमक्षिणी’ छान्द्योग्यम् । 
आसक्तिः	(वि) आसङ्गः,एकाग्रता । आ+षञ्ज(सङ्गे)+क्तिन् । ‘स्त्रियां क्तिन्’ ३.३.९४। १.श्रद्धा । २.कर्तृत्वाभिमानम् ।  
आसदनम्	(न) आ+षदलृ(विशरणादौ)+ल्युट् । ‘ल्युट् च’ ३.३.११५। १.लाभः। २.समीपसम्बन्धः।
आसनः	(पुं) १.जीवकद्रुमः। ‘आसनो जीवकद्रुमे’ विश्व०। (न) आसन्दी । ‘शुभासने हेमेमये पुरस्तात्’ कुमार०। ३.उपवेशनम् । ४.गजस्कन्धः। ५.राजासनम् युद्धकालिकासनभेदः। ६.क्षेपणम् । ७.योगासनम् । (स्त्री) आसना । ८.स्थितिः। आसनी । ९.आपणः। ‘आसनी विपणौ स्थित्याम्’ मेदिनी०।
आसादनम् 	(न) आ+षदलृ(विशरणादौ)+णिच्+ल्युट् । ‘ल्युट् च’ ३.३.११५। १.समीपम् आनयनम् । २.अधः स्थापनम् । ३.प्राप्तिः। 
आसारः	(पुं) आ+सृ(गतौ)+घञ् । ‘भावे’ ३.३.१८। १.महती वृष्टिः। २.जलधारा । ३.व्याप्तिः। ४.सैन्यव्याप्तिः। ५.मित्रसैन्यम् । ६.द्वादशराजतरः। 
आसिक्तः	(पुं) आ+षिच्(क्षरणे)+क्तः। १.सम्यक् सिञ्चितः। २.ईषत् सिञ्चितः। 
आसेकः	(पु) आ+षिच्(क्षरणे)+घञ् । ‘भावे’ ३.३.१८। १.जलसिञ्चनम् । २.जलधारा । ‘शीतार्तिं बलवदुपेयुषेव नीरैरासेका च्छिशिरसमोरकम्पितेन’ माघः८.६२।
आसेचनम्	(वि) सिच्यते मनः अत्र । आ+षिच्(क्षरणे)+ल्युट् । ‘करणाधिकरणयोश्च’ ३.३.११७। १.अत्याकर्शकं वस्तु । २.आसेकः। ३.जलसेकपात्रम् । (स्त्री) जलसेचनी ।
आसेद्धा	(वि)(आसेद्धृ) आ+षिध(गत्याम्)+तरुच् । ‘ण्वुल्तृचौ’ ३.१.१३३। न्यायस्थानाज्ञानुसारं प्रतिवादेअः अवरुणोद्धा । 
आस्कन्दः	(न) आ+स्कन्दिर्(गतिशोषणयोः)+घञ् । ‘भावे’ ३.३.१८। १.उत्पतनम् । २.आक्रमणम् । ३.तिरस्कारः। ४.शुष्कीभवनम् । ५.अश्वस्य नागालोटतरम् ।
आस्तरः	(पुं) आ+स्तृञ्(आच्छादने)+अप् । ‘ॠदोरप्’ ३.३.५७। १.गजाच्छादकसुन्दरवस्त्रम् । २.रत्नवस्त्रम् । ३.कटः। ४.प्रक्षेपः। 
आस्तावः	(पुं) आस्तुवन्त्यत्र । आ+ष्टुञ्(स्तुतौ)+घञ् । ३.३.१२१। १.यागः। २.यागमन्त्रपठनप्रदेशः। ३.मन्त्रपठनम् । ४.स्तुतिः।
आस्तिकः	(पुं) १.जरत्कारुमहर्षेः पुत्रः। (वि) २.अस्ति देवः परलोकः इति मतिर्यस्य । अस्ति+ठक् । ‘अस्तिनास्तिदिष्टं मतिः’ ४.४.६०।
आस्था	(स्त्री) आ+ष्ठा(गतिनिवृत्तौ)+अङ् । ‘अ प्रत्ययात्’ ३.३.१०२। १.अपेक्षा । २.गौरवम् । ‘अनास्था बाह्यवस्तुषु’ कुमार०६.६३। ३.प्रयत्नः। ‘आस्थामालम्ब्य नीतेषु वशं क्षुद्रेष्वरातिषु’ किरा०१५.४। ४.अनुरागः। ५.सभा । ६.आश्रयः। ‘आस्थानी यत्नयोरालस्था’ अमरः। ७.अवस्था ।
आस्थानम्	(न) आस्थीयते अत्र । आ+ष्ठा(गतिनिवृत्तौ)+ल्युट् । ‘करणाधिकरणयोश्च’ ३.३.११७। १.सभा । ‘अनेकराजन्यरथाश्वसंकुलं तदीयमास्थान्निकेतनाजिरम्’ किरा०१.१६। २.विश्रान्तिस्थानम् । ३.विनोदस्थानम् । ४.आस्था । ५.श्रद्धा । 
आस्थितः	(वि) आ+ष्ठा(गतिनिवृत्तौ)+क्तः। ‘निष्ठा’ ३.२.१०२। १.प्राप्तः। ‘उपतस्थुरास्थितविषादधियः’ किरा०६.२९। २.आश्रयितः। ३.व्याप्तः। ४.आरूढः। (न) आस्थितम् । ५.स्थितिः। 
आस्पदम् 	(न) आपद्यते अत्र । १.स्थानम् । २.वासस्थलम् । ३.आधारः। ४.उद्योगम् । ५.प्रतिष्ठा । ६.विषयः। ‘उक्तानुक्तास्पदाद्यात्र सिद्धासिद्धास्पदे परे’ चन्द्रा०। ७.जातके लग्नात् दशमस्थानम् । 
आस्फालः	(पुं) आ+स्फुल(सञ्चलने)+घञ् । १.कम्पनम् । २.गजस्य कर्णकम्पः। 
आस्फोटः	(पुं) आ+स्फुट(विकसने)+घञ् । ‘भावे’ ३.३.१८। १.अर्कवृक्षः। २.वीरस्य भुजताडनशब्दः। ३.कोलाहलजातशब्दः। 
आस्यम्	(न) अस्यन्ते वर्णाः अनेन अस्यते ग्रामोऽस्मिन् वा । असु(क्षेपणे)+ण्यत् । ‘कृत्यल्युटो बहुलम्’ ३.३.११३। १.मुखम् । ‘यस्यास्येन सदाश्नन्ति हव्यानि त्रिदिवौकसः’ मनुः१.९५। २.ललाटः। आस्ये भवम् । ३.ताल्वादिस्थानम् । ‘ताल्वादिस्थानभवम्’ सि०कौ०। 
आस्यासवः	(पुं) आसस्य आसवः इव । लालारसम् । 
आस्रपः	(पुं) आस्रं रक्तं पिबति इति । आस्र+पा(पाने)+कः। ‘आतोऽनुपसर्गे कः’ ३.२.३। १.राक्षसः। २.राक्षसदेवताकं मूलानक्षत्रम् । 
आस्रावः	(पुं) आ+स्रु(गतौ)+घञ् । ‘अकर्तरि च कारके संज्ञायाम्’ ३.३.१९। १.व्रणः। २.स्रावः। ३.लालाजलम् । ४.क्लेशः,आस्रवः।  
आस्वादः	(पुं) आस्वाद्यते । आ+ष्वद(आस्वादने)+घञ् । १.रसानुभवः। २.खादनम् । ‘चूताङ्कुरास्वादकषायकण्ठः’ कुमार०३.३२। ३.रुचिः। ‘ज्ञातास्वादो विवृतजघनां को विहातुं समर्थः’मेघ०१.४१। ४.शृङ्गारदयः रसाः। ५.मधुरादयः षड्रसाः। 
आस्वादकः	(वि) आस्वादयति इति आस्वादकः। आ+ष्वद(आस्वादने)+ण्वुल् । ‘ण्वुल्तृचौ’ ३.१.११३। रसानुभवी । 
आह	(अ) उक्तवान् । ब्रूञ्(व्यक्तायां वाचि)धातोः तिङन्तप्रतिरूपकम् अव्ययम् तच्च भूतार्थकम् । ‘अथाह वर्णी विदितो महेश्वरस्तदर्थिनी त्वं पुनरेववर्तसे’ कुमार०५.६५।   
आहकः	(पुं) नासिकारोगभेदः। नासिकाज्वरः। ‘तनुना रक्तशोथेन युक्तो नासापुटान्तरे । गात्रशूलज्वरकरः श्लेष्मणा ह्याहको ज्वरः।’
आहतः	(पुं) आहन्यते । आ+हन(हिंसगत्योः)+क्तः। ‘निष्ठा’ ३.२.१०२। १.ढक्का । (न) २.मिथ्यावचनम् । ‘एष वन्ध्यासुतो याति ।’ ३.पुरातनवस्त्रम् । ४.नूतनवस्त्रम् । ५.ताडनम् । (वि) ताडितः। ६.मर्दितः। ७.गुणितः। ८.पीडितः। 
आहतलक्षणम्	(वि) सद्गुणैः प्रसिद्धः। ‘आहतं गुणितं लक्षणं यस्य ।’ स्
अहरः	(वि) आ+हृञ्(हरणे)+अच् । ‘हरतेरनुद्यमनेऽच्’ ३.२.९। आनयनम् ।
आहवः	(पुं) आहूयते । आ+ह्वेञ्(स्वर्धायां शब्दे च)+अप् । ‘आङि युद्धे’ ३.३.७३। १.युद्धम् । ‘न च श्रेयोऽनुपश्यामि हत्वा स्वजनमाहवे’ गीता१.३१। २.स्पर्धा । आ+ह्वेञ्(दानादानयोः))+अप् । ‘ॠदोरप्’ ३.३.५७। ३.यज्ञः। ‘तत्र नाभवदसौ महाहवे शात्रवादिव पराङ्मुखोऽर्थिनः’ माघः१४.४४।
आहारः	(पुं) आ+हृञ्(हरणे)+घञ् । ‘भावे’ ३.३.१८। भोजनम् । 
आहार्यः	(पुं) १.नाट्यशास्त्रे वेषसहितम् अभिनयम् । आ+हृञ्(हरणे)+ण्यत् । ‘ऋहलोर्ण्यत्’ ३.१.१२४। २.आहर्तुं योग्यम् । (न) बाधाकाले इच्छाजन्यज्ञानम् इति न्यायशास्त्रे ।
आहावः	(पुं) आहूयन्ते पशवोऽत्र । आ+ह्वेञ्(स्वर्धायां शब्दे च)+अप् । ‘निपानमाहावः’ ३.३.७४,वृद्धिश्च। कूपिपार्श्वे पशुकृते जलागारः।
आहितम्	(वि) आ+डुधाञ्(धारणपोषणयोः)+क्तः। ‘निष्ठा’ ३.२.१०२। १.स्थापितम् । ‘व्यावर्तनैरहिपतेरयमाहिताङ्कः’किरा०९.६९। २.सम्पादितम् । ‘आहिते नु मधुना मधुरत्वे चेष्टितस्य गमिते नु विकासम्’ किरा०९.६९।  
आहितुण्डिकः	(पुं) अहितुण्डेन दीव्यति । अहितुण्ड+ठक् । ‘तेन दीव्यति खनति जयति जितम्’ ४.४.२। अहितुण्डिकः। ‘अमात्य, एष खलु आहितुण्डिको विज्ञापयति न केवलमहः सर्पोपजीवी ,प्राकृतकविः खल्वहम्’ मुद्रा०२।
आहुतः	(वि) आ+हु(दानादानयोः)+क्तः। ‘निष्ठा’ ३.२.१०२। १.कृतहोमः। २.मनुष्ययज्ञः। ३.भूतयज्ञः। 
आहुतिः	(स्त्री) आ+हु(दानादानयोः)+क्तिन् । ‘स्त्रियां क्तिन्’ ३.३.९४। १.होमाग्नौ देवतानुद्दिश्य हविरर्पणम् । २.होमद्रव्यम्,हविः। ‘पुनानं पवनोद्धूतैर्धूमैराहुतिगन्धिभिः’ रघुः१.५३।  
आहूतम्	(न) आ+ह्वेञ्(स्वर्धायां शब्दे च)+क्तः। ‘नपुंसके भावे क्तः’ ३.३.११४। १.आहूतिः,आह्वानम् । (वि) २.कृताह्वानम् । ३.कृतनामकरणम् । ४.नाम्ना आह्वानम् ।
आहूतसम्प्लवः	(पुं) आहूतस्य नाम्ना कृतव्यवहारस्य जगतः संप्लवः नाशः यस्मिन् । प्रलयः।
आहूतिः	(स्त्री) आ+ह्वेञ्(स्वर्धायां शब्दे च)+क्तिन् । ‘स्त्रियां क्तिन्’ ३.३.९४। आह्वानम्,आह्वः ।
आहो	(अ) आ+हन(हिंसगत्योः)+डोः(बाहु०)। १.प्रश्नः। २.विकल्पः। ‘आहो निवत्स्यसि समं हरिणाङ्गनाभिः’ शाकु०१.२३। ३.वितर्कः,संदेहः।  
आहोस्वित्	(अ) आहो च स्विच्च । विकल्पः। ‘आहोस्वित् प्रसवो ममापरिचितैर्विष्टम्भितोवीरुधाम्’ शाकु०५.९।
आह्नम्	(न) १.अह्नां समूहः। अहन्+अञ् । ‘खण्डिकादिभ्यश्च’ ४.२.४५। (वि) अह्ना निर्वृत्तम् । २.एकस्मिन् दिने कृतम् । (स्त्री) अह्नी । 
आह्निकः	(पुं) दिने पाठप्रवचनादिभ्यः गौरवेण नियुक्तः उपाध्यायः। अह्न+ठञ् । ‘तमधीष्टो भृतो भूतो भावी’ ४.१.८०। २.व्याधिः। ३.आहारः। (न) प्रतिदिनस्य कर्तव्यम् । ४.मतीयं नित्यकर्म । ५.पातञ्जलमहाभाष्यस्येकः भागः। (वि) ६.आह्नम्, आह्ना निर्वृत्तम् । ७.आह्नम्,अह्नसम्बद्धम् । ‘स्थानमाह्निकमपास्य दन्तिनः’कुमार०८.३३।   
आह्लादः	(पुं) आ+ह्लादि(सुखे च)+घञ् । आनन्दः,सन्तोषः।    
आह्वानपत्रम्	(न) विवाहादि उत्सवानाम् आमन्त्रणम् आह्वानात्मकं पत्रम् । 
इ	 वर्णमालायां तृतीयः स्वरवर्णः। उदात्तानुदात्तस्वरितभेदेन त्रिधा । पुनः अनुनासिकाननुनासिकभेदाभ्यां षोढा । अयं च तालव्यः। 
इ	(पुं) मन्मथः। अस्य विष्णोः अपत्यम् । अ+इञ् । ‘अत इञ्’ ४.१.९५। श्रीकृष्णस्य पुत्रः। ‘इकारः उच्यते कामः’ एका०। २.सर्पः। ३.रत्नम् । ४.कन्तिः। ५.अग्रभागः। ६.रहस्यम् । ७.ईशवरः। (स्त्री) ८.करिणी । ९.अन्तःपुरम् । १०.चन्द्रकिरणः। (अ) ११.दया । १२.आश्चर्यम् । १३.निन्दा । १४.क्रोधवाक् । 
इकटः	(पुं) वंशवृक्षस्य पल्लवः। 
इक्कटः	(पुं) कटनिर्माणाय तृणम् ।
इक्षुः*	(पुं) इष्यते । इषु(इच्छायाम्)+क्सुः। उ०३.१५७। फलविशेषः यस्य रसात् गुडशर्करादयः उत्पाद्यन्ते । १.रसालः। ‘रसालं सिल्हके वोले रसालेश्चेक्षुवृक्षयोः’ मेदिनी०। ‘इक्षुकर्कटको वंशः कान्तारो वेणुनिस्वनः इक्षुर्न्यपौण्डकस्तु रसालः सुकुमारकः’ धन्वन्तरीनिघण्टुः। ‘इक्षुछालानिषादिन्यस्तस्य गोप्तुर्गुणोदयम्’ रघुः ४.२०। २.इच्छा ।
इक्षुकाण्डः*S	(पुं) इक्षुवृक्षस्य काण्डः वा तद्वत् काण्डो अस्य । ‘क्षिप्तं पुटो न जगृहे मुहुरिक्षुकाण्डम्’ माघः५.५०। २.मुञ्चकः तृणाविशेषः। ‘अपटाश्चोदकं शीतमि क्षुकाण्डरसोपमम्’ रामा०१.९१.१५। 3.naaNaLa giDa. 
इक्षुकीयः	(वि) इक्षवः सन्ति अस्मिन् । देशविशेषः इक्षुवाटिका । इक्षु+छ+कुक् । ‘वृद्धाच्छः’ ४.२.११४,‘नडादीनां कुक्’ ४.१.९१। २.इक्षुयुक्त देशीयः। 
इक्षुकुट्टकः	(पुं) इक्षून् कुट्टयति गुडं च निर्माति । इक्षु+कुट्ट(छेदने)+ष्वुन् । ‘शिल्पिनि ष्वुन्’ ३.१.१४५। इक्षुकृषीवलः। 
इक्षुगन्धः	(पुं) इक्षुवृक्षस्य गन्ध इव गन्धः यस्य । १.गोक्षुरकवृक्षः। ‘इक्षुगन्धा कोकिलाक्षे क्रोष्ट्रयां काशे च गोक्षुरे’ मेदिनी०८२.४४। २.इक्षुकाण्डः। ३.कूष्माण्डः। (स्त्री) इक्षुगन्ध+टाप् । ‘अजाद्यतष्टाप्’ ४.१.४। इक्षुगन्धा । ‘इक्षुगन्धा कोकिलाक्षे कोष्ट्यां काशे च गोक्षरे’ मेदिनी०। 
इक्षुजः	(वि) इक्षोः जायते । इक्षु+जनी(प्रादुर्भावे)+डः। ‘पञ्चम्यामजातौ’ ३.२.९८। इक्षुरसम्,गुडशर्करादयः।
इक्षुदण्डः	(पुं) इक्षुयष्टिः,इक्षुकाण्डः।
इक्षुदर्भा	(स्त्री) इक्षुवृक्षस्य दर्भो तुणम् । तृणविशेषः।
इक्षुनेत्रम्	(न) इक्षोः नेत्रं ग्रन्थिः। इक्षुदण्डे मध्ये मध्ये नेत्रमिव दृश्यमानः भागः। इक्षुग्रन्थिः।
इक्षुपाकः	(पुं) १.गुडः। २.शर्करा ।
इक्षुमती	(स्त्री) इक्षु इव या । नदीविशेषा ।
इक्षुमूलः	(पुं) इक्षुमूलमिव मूलं यस्य । १.वम्शवृक्षः। (न) २.इक्षोः मूलम् । ३.इक्षुकाण्डः।
इक्षुमेहः	(पुं) १.मधुमेहरोगः। २.मूत्रातिसारः। 
इक्षुयन्त्रम्	(न) इक्षुरसनिष्पादनाय उपयुज्यमानं यन्त्रम् ।
इक्षुरः*	(पुं) इक्षुवत् गन्धं राति ददाति । १.कोकिलाक्षवृक्षः। २.इक्षुः। ३.क्रोष्ट्रतृणम् । 
इक्षुरसः	(पुं) इक्षोः निष्पन्नः रसः। इक्षुक्वाथरसः।
इक्षुरसक्वाथः	(पुं) इक्षुपाकः,गुडः।
इक्षुवल्ली	(स्त्री) कूष्माण्डविशेषः। कूष्माण्डलता । 
इक्षुसमुद्रः	(पुं) सप्तसमुद्रेषु अन्यतमः। लवणम्,इक्षुः,सुरा,सर्पिस्,दधि,क्षीरं,जलं चेति सप्तसमुद्राः।
इक्ष्वाकुः	(पुं) इक्षुम् इच्छाम् आकरोति । १.सूर्यवंशस्य राजा मनुचक्रवर्तेः पुत्रः। मनोः इक्ष्वाकुः,नाभागः,धृष्णुः,शर्थातिः इत्यादयः नव पुत्राः। अयम् इक्ष्वाकुः एव अयोध्यायाः प्रथमः राजा । (पु.ब.व) २.इक्ष्वाकुवंशे जाताः राजानः। ‘इक्ष्वाकूणां दुरापेऽर्थे त्वदधीना हिसिद्धयः’ रघुः१.७२। ‘गलितवयसामिक्ष्वाकूणामिदं हि कुलव्रतम्’ रघुः३.७०।
इङ्गः	(पुं) १.इङ्गितम्,अभिप्रायसूचना । इगि(गतौ)+घञ् । ‘भावे’ ३.३.१८। २.चलनम्,कम्पनम् । ३.ज्ञानम् । (वि) ४.सञ्चार्यमाणः,चलनस्वभावयुक्तः। इगि(गतौ)+अच् । ‘नन्दिग्रहि०’ ३.१.१३४। ५.अद्‌भुतः,आश्चर्यकरः। ‘इङ्गः स्यादद्‌भुते ज्ञाने जङ्गमेङ्गितयोरपि’ मेदिनी०।
इङ्गनम्	(न) इगि(गतौ)+ल्युट् । ‘ल्युट् च’ ३.३.११५। १.इङ्गितम्,अभिप्रायसूचिका चेष्टा । २.चलनं,कम्पनम् । ३.ज्ञानम् । 
इङ्गितज्ञः	(वि) इङ्गितं जानाति । इङ्गित+ज्ञा(अवबोधने)+कः। ‘आतोऽनुपसर्गे कः’ ३.२.३। यः इतरमनोभावम् अवत्रतवान् सः। ‘न हीङ्गितज्ञोऽवसरेऽवसीदति’ किरा०४.२०।
इङ्गितम्	(न) इगि(गतौ)+क्तः। ‘नपुंसके भावे क्तः’ ३.३.११४। १.अभिप्रायसूचिकाचेष्टा । २.मनोभावः। ३.कम्पनं,स्पन्दनम् । इगि(गतौ)+क्तः। ‘गत्यर्थाकर्मक०’ ३.४.७२। ४.चलितः,कम्पितः। 
इङ्गुदी	(स्त्री) इङ्गुः रोगः तं द्यति । इङ्गु+दो(अवखण्डने)+कः। ‘आतोऽनुपसर्गे कः’ ३.२.३,पृषो०। इङ्गुदीपादपः औषधिवृक्षः। ‘प्रस्निञ्छा क्वचिदिङ्गुदीफलभदः सूच्यन्त एवोपलाः’ शाकु०१३।
इच्छकः	(वि) इच्छा अस्ति अस्य | इच्छा+कन्(स्वार्थे)+अच् । ‘अर्श आदिभ्योऽच्’ ५.२.१२७। इच्छायुक्तः।
इच्छन्	(वि)(इच्छत्) इषु(इच्छायाम्)+शतृ । ‘लटः शतृशानचौ०’ ३.२.१२४। इच्छायुक्तः। ‘द्विषां विघाताय विधातुमिच्छतो रहस्यनुज्ञामधिगम्य भूमृतः’ किरा०१.३। ‘न महानपि भूतिमिच्छता फलसम्पत्प्रवणः परिक्षयः’ किरा०२.८।
इच्छा	(स्त्री) इषु(इच्छायाम्)+शः। ‘इच्छा’ ३.३.१०१। अभिलाषा,वाञ्छा,कामना । ‘तथापि कल्याणकरीं गिरं ते मां श्रेतुमिच्छा मुखरीकरोति’ किरा०३.९। ‘आत्मजन्या भवेदिच्छा इच्छाजन्या भवेत्कृतिः कृतिजन्या भवेच्चेष्टा चेष्टाजन्या भवेत्क्रिया’ न्यायसिद्धान्तः।
इच्छानिवृत्तिः	(स्त्री) इच्छायाः निवृत्तिः त्यागः। आशात्यागः,प्रापञ्चिकसौख्यात् विरतिः।
इच्छावसुः	(पुं) इच्छानुगुणं वसु सम्पत्तिः अस्य । १.कुबेरः। २.धनिकः। (वि) २.अपेक्षानुसारं धनसम्पत्तिः यस्य ।
इच्छावान्	(वि)(इच्छावत्) इच्छा अस्ति अस्य । इच्छा+मतुप् । ‘तदस्यास्त्यस्मिन्निति मतुप्’ ५.२.९४। १.इच्छायुक्तः। (स्त्री) इच्छावत्+ङीप् । ‘ऋन्नेभ्यो ङीप्’ ४.१.५। इच्छावती । २.कामुकी ।
इच्छुः	(वि) इच्छति इति । इच्छाविशिष्टः,आकांक्षायुक्तः। ‘शरण्यः शरणेच्छूनां पितुरादेशपालकः’ रामा०४.४.८।
इज्जलः	(पुं) ईयते जलम् अनेन । ईय+जल+क्विप् । पनसवृक्षविशेषः। ‘हिज्जलश्चापि निचुलश्चाम्बुजस्तथा । जलवेतसवद्वेद्यो हिज्जलोऽयं विषापहः’ भावप्र०।
इज्यः	(पुं) इज्या अस्य अस्ति । यज(देवपूजायाम्)+अच् । ‘अर्श आदिभ्योऽच्’ ५.२.१२७। १.विष्णुः। ‘यज्ञ इज्यो महेज्यश्च’ वि०स०। २.आचार्यः बृहस्पतिः। ३.पुष्यनक्षत्रम् । ४.गुरूः,शिक्षकः। (वि) ५.पूज्यः,पूजार्हः।
इज्या	(स्त्री) यज(देवपूजायाम्)+क्यप् । ‘व्रजयजोर्भावेक्यप्’ ३.३.९८,सम्प्रसारणम् ‘वचिस्वपियजादीनां किति’ ६.१.१५। १.यज्ञः,यागः। ‘सोऽहमिज्याविशुद्धात्मा प्रजालोपनिमीलितः’ रघुः १.६८। २.दानम् । ३.पूजा । ४.सङ्गमः। ‘इज्या दानेऽध्वरेऽर्चायां सङ्गमे स्त्री गुरौ त्रिषु’ मेदिनी०। ५.प्रतिमा,विग्रहः। ६.कुट्टिनी वा वेश्या ।
इज्याशीलः	(वि) इज्या शीलम् अस्य । यज(देवपूजायाम्)+शील(समाधौ)+णः। ‘शीलिकामिभक्ष्याचरिभ्योणः’ ३.२.१ वा । यागशीलः। ‘इज्याशीलो यायजूकः’ अमरः।
इञ्चाकः	(पुं) मत्स्यविशेषः।
इट्‌चरः	(पुं) इषा इच्चया चरति । इष्(इच्छायाम्)+क्विप् । ‘अन्येभ्योऽपि दृश्यते’ ३.२.१७८। इट्+चर(गतौ)+अच् । ‘नन्दिग्रहि०’ ३.१.१३४। षण्डः वृषभः। ‘षण्डो गोपतिरिट्‍चरः’ अमरः।
इडा	(स्त्री) इल(उत्क्षेपे)+कः। ‘इगुपधज्ञाप्रीकिरः कः’ ३.१.३५। १.गौः। २.भूमिः। ३.वाक् । ४.बुधस्य पत्नी । ‘इडा तु बुधयोषिति सौरभेय्यां च वचने वसुमत्यामपि स्त्रियाम्’ मेदिनी०। ५.शरीरस्य वामभागस्था नाडी । ६.स्वर्गः। ‘गोभूनाडीद्युवाक्ष्विडा’ वैज०। ७.दुर्गदेवी । 
इडाचिका	(स्त्री) इडावत् सूक्ष्मं मध्यभागम् अचति । १.वरटा कीटविशेषः। ‘गण्डोली वरटा द्वयोः’ अमरः। २.हंसी । ‘मदेकपुत्रा जननी जरातुरा नवप्रसूतिर्वरटा तपस्विनी’ नैष०१.१३५।
इडिका	(स्त्री) इडा+क । ‘स्वार्थे कन्’ ‘न सामिवचने’ ५.४.५ इति ज्ञापनात् पृथ्वी ।
इड्वरः	(पुं) इट्‌चरः।
इत्	(वि) एति । इण्(गतौ)+क्विप् । ‘अन्येभ्योऽपि दृश्यते’ ३.२.१७८। १.गच्छति । २.व्याकरणानुसारम् ‘इत्’ इति संज्ञा तथा च ‘इत्संज्ञायुक्तवर्णः’ इति ।  
इत	(वि) इण्(गतौ)+क्तः। ३.२.१०२। १.प्राप्तम् । २.स्मृतम् । ३.ज्ञातम् । ४.गमन । ‘रमणेन रमण्यचिरांशुलतारुचिरङ्कमनीयत रागमिता’ माघः६.७१। 
इतः	(अ)(इतस्) इदं+तसिल् | ‘पञ्चम्यास्तसिल्’ ५.३.७। १.अस्मात् प्रदेशात् । ‘इतो गमिष्यम्यथवेति वादिनी  चचाल बाला स्तनभिन्नवल्कला’ कुमार०५.८४। इदम्+तसिः। ‘आद्यादिभ्य उपसंख्यानम्’ वा०५.४.४४। २.एतस्मिन्, अस्मिन् प्रदेशे । ‘इतो हिरण्यप्रमुखैः प्रभुक्ता शोषाधरे शोणितराजधानी’ याद०१८.२६।
इतरः	(वि)(इतरत्) इना कामेन तरति । तृ(प्लवनतरणयोः)+अच् । ‘नन्दिग्रहि०’ ३.१.१३४। १.अन्यः,अपरः। ‘वामेतरस्तस्य करः प्रहर्तुः’ रघुः२.३१। २.नीचः,पामरः। ‘इतरानपि तादृशाविहैतान्न च गोपो न च यादव स्समर्च्यः’ याद०१५.४९। ‘इतर इव परिभूय ज्ञानम्,अविगणय्य तपः प्रभावम्,उन्मूल्य गाम्भीर्यम् मन्मथेन जडीकृतः’ काद०। ३.भेदाश्रयः। ‘इतरतापशतानि यथेच्छया वितर तानि सहे चतुरानन’ उद्‌भटः। ‘तमिमं कुरू दक्षिणेतरम्’ कुमार०।
इतरेतरः	(वि) अन्योन्यं,परस्परम् । ‘इतरेतरानभिभवेन मृगास्तमुपासते गुरूमिवान्तसदः’ किरा०६.३४। ‘इतरेतरसन्निकर्षजन्मा’ माघः२०.२६। ‘व्यूहावुभौ तावितरेतरस्मात्’ रघुः७.५४।
इतरेतरयोगः	(पुं) इतरेतरस्य योगः। १.इतरेतरयोगद्वन्द्वः द्वन्द्वसमासस्य कश्चन प्रकारः। द्वन्द्वसमासः इतरेतरयोगः समाहारः इति द्विविधः। समासघटकानां सर्वेषाम्पदानां क्रियायामन्वयः यत्र भवति सः इतरेतरयोगद्वन्द्वः। २.परस्परसम्बन्धः। ‘मोदितालिरितरेतरयोगादन्यतामभजतातिशयं नु’ माघः१०.१४।
इतरेतराश्रयः	(पुं) इतरेतरस्य आश्रयः। १.अन्योन्याश्रयः। २.अन्योन्याश्रयदोषः।
इतरेद्युः	(अ)(इतरेतरद्युस्) इतर+एद्युस् । ‘सद्यः परुत्परार्यैषमः..रितरेद्युर०’५.३.२२.निपा०। अन्यस्मिन्‌दिवसे ।
इतस्ततः	(अ)(इतस्ततस्) इतः ततः। अनियतस्थानम् । ‘लाङ्गूलविक्षेपविसर्पिशोभैरितस्ततश्चन्द्रमरीचिगौरैः’ कुमार०।
इति	(अ) १.हेतुः। ‘माधवोपि मदनोद्यानं प्रभातेऽनप्रेषितः। तत्र किल मालती गमिष्यति । ततोऽन्योन्यदर्शनं भविष्यतीति’ मालती०१। ‘श्वस्तया सुखसंवित्तिः स्मस्णीयाधुनातनी । इति स्वप्नोपमनि मत्वा कामन्मा गास्तदङ्गताम्’ किरा०११.३४। २.स्वरूपम् । ३.प्रकरणम् । ‘उदिनेऽनुदिने चैव समयाध्युषिते तथा । सर्वथा वर्तते यज्ञः इतीथं वैदिकी श्रुतिः’ मनुः२.१५। ४.एवं प्रकारेण । ‘व्याहृत्य मरूतां पत्याविति वाचमवस्थिते’ किरा०११.३७। ५.प्रदर्शनम् । ६.निदर्शनम् । ७.अनुकरणम् । ८.सान्निध्यम् । ९.आदिः। १०.समाप्तिः। ११.अवधारणम् । १२.परामर्शः। ‘इति स्वरूपे सान्निध्ये विवक्षानियमेऽपि च । हेतौ प्रकारप्रत्यक्षप्रकाशेष्ववधारणे । एवमर्थे समाण्तौ स्थात्’ हैमः।
इतिकथः	(वि) इतिकथा यस्य । सत्यवत् असत्यवादी ।
इतिकथा	(स्त्री) अर्थशून्यं वाक्यम् ।
इतिकर्तव्यः	(वि) इति इत्थं कर्तव्यम् । परिपाटीयुक्तं र्क्तव्यम् । ‘एवं सर्वविधायेदमितिकर्तव्यमात्मनः’ मनुः। (स्त्री) इतिकर्तव्यता ।
इतिवृत्तम्	(न) इत्थं वृत्तम् जातम् । १.चरितम् । ‘इतिवृत्तं नरेन्द्राणामृषीणाश्चमहात्मनाम्’ महा०आदि०। २.घटना,प्रवृत्तकार्यम् । ‘दूरानुवर्तिनि स्याद् तस्य प्रासङ्गिकेतिवृत्तेतु’ सा०द०।
इतिह	(अ) इति एवं ह किल । अननुभवाद्भुतविषये ज्येष्ठैरागत उपदेशपरम्परा ।
इतिहासः	(पुं) इति ह पारम्पर्थोपदेशेन आस्ते अस्मिन् । १.पुरावॄत्तप्रकाशकाः महाभारतादिग्रन्थाः। ‘धर्मार्थकाममोक्षाणामुपदेशसमन्वितम् । पूर्ववृत्तं कथायुक्तमितिहासं प्रचक्षते ।’ २.पूर्वकथा,पुराणम् । ३.ऎतिहासिकं साक्ष्यम् ।
इतिहासवादः	(पुं) पूर्वं वृत्ता कथा,आख्यायिका । ‘शाकुन्तलादीनितिहासवादान्’ मालती०३.३।
इत्थङ्कारम्	(अ) इत्थम्+णमुल् । ‘अन्यथैवं कथमित्थंसु सिद्धाप्रयोगश्चेन्’ ३.४.२७। एवं प्रकारेण । ‘इत्थङ्कारं भुङ्क्ते इत्थं भुङ्क्ते इत्यर्थः’ सि०कौ०।
इत्थम्	(अ) इदम्+थमुः। ‘इदमस्थमुः’ ५.३.२४। अनेन प्रकारेण । ‘इत्थं विहृत्य वनिताभिरूदास्यमानम् । पीनस्तनोरूजघनस्थलशालिनीभिः’ किरा०८.५५। ‘इत्थं रतेः किमपि भूतमदृश्यरूपम्’ कुमार०४.४५।
इत्थम्भावः	(पुं) इत्थं भावः प्राप्तिः। इत्थ+भू(प्राप्तौ)+घञ् । ‘भावे’ ३३.१८। एवं निर्दिष्टप्रकारस्य प्राप्तिः।
इत्थम्भूतः	(वि) एवं प्रकारं प्राप्तः। ‘ननु मूर्तिभिरष्टाभिरित्थम्भूतोऽस्मि सूचितः’ कुमार०६.२६।
इत्यः	(वि) इण्(गतौ)+क्यप् । ‘एतिस्तुशाखृदृजुषः क्यप्’ ३.१.१०९। प्राप्यमाणः। ‘इन्यः शिष्येणः गुरूवत्’ भट्टिः।
इत्वन्	(वि)(इत्वत्) इण्(गतौ)+क्वनिप् । ‘अन्येभ्योऽपि दृश्यन्ते’ ३.२.७५। गच्छन् । (स्त्री) इत्वत्+ङीप् । ‘ऋन्नेभ्यो ङीप्’ ४.१.५। इत्वती ।
इत्वरः	(वि) इण्(गतौ)+क्वरप् । ‘इण्नशिजिसर्तिभ्यः क्वरप्’ ३.२.१६३। १.क्रूरकर्मा । २.अधमः,नीचः। ३.षण्डः। ४.पथिकः। ५.निर्धनः। (स्त्री) इत्वरी । इत्वर+ङीप् । ‘टिड्ढाणञ्०’ ४.१.१५। ६.अभिसारिका । ७.कुलटा । (पुं) ८.षण्डः।
इदम्	(सर्वनाम) १.समीपस्थम् । २.पुरो दृश्यमानम्,दृष्टिगोचरम् । ३.बुद्धिगोचरम्,स्मरणे विद्यमानम् । ‘इटमस्तु सन्निकृष्टं समीपतरवर्ति चैततो रूपम् । अदसस्तु विप्रकृष्टं तदिति परोक्षे विजानीयात् ।’
इदम्	(न) इन्धी(दीप्तौ)+क्तः(भावे)। ‘नपुंसके भावे क्तः’ ३.३.११४। १.प्रकाशः। २.आश्चर्यम् । ३.आतपः। ‘इदमातप्रदीप्तयोः’ मेदिनी०। ४.प्रकाशमानः।  इन्धी(दीप्तौ)+क्तः(कर्तरि)। ‘गत्यर्थकर्मक०’ ३.४.७२। ‘तन्वन्तमिद्धमभितो गुरुमंशुजालं लक्ष्मीमुवाह सकलस्य शशाङ्कमूर्तेः’ किरा०२.५९। ५.ज्वलत् । ‘क्रोधेद्धैर्दृष्टिपातैर्मुरुपशमिता वह्नयोऽमी त्रयोऽपि’ रत्ना०१.४। ६.ज्वलितः। ७.प्रकाशितः।  इन्धी(दीप्तौ)+क्तः(कर्मणि)। ‘निष्ठा’ ३.२.१०२। 
इदमीयः	(वि) इदम्+छः। ‘वृद्धाच्छः’ ४.२.११४। एतदीयः। ‘ग्रहणशक्तिरभूदिदमीययोरपि न सम्मुखवास्तुनि वस्तुनि’ नैष०४.१२।
इदम्परः	(वि) अनेन पूर्यते । पॄ(पालनपूरणयोः)+अप् । ‘ऋदोरप्’ ३.३.५७। ‘इदमेव मुख्यं यस्य विधुनोति त्वदालम्बं ब्रह्मस्तम्बमिदम्परः’ याद०१६.३०।
इदानीन्तनः	(वि) इदानीं भवः। इदानीं+तुट्+टयुल् । ‘सायंचिरंप्राह्गेप्रऽव्यये भ्यष्टयु टयुलौ तुट् च’ ४.३.२३। इदानीं जातः,वर्तमानकाले भवः। (स्त्री) इदानीन्तनी । इदानींतन+ङीप् । ‘टिढ्ढाणञ्०’ ४.१.१५। ‘वासना चेदिदानीन्तनी प्राक्तनी च रसास्वादहेतुः’ सा०द०३.२६।
इदानीन्तनयन्	(वि)(इदानीन्तनयत्) इदानीन्तनं करोति । इदानीन्तन्+णिच्+शतृ । ‘लटः शतृशानचौ०’ ३.२.१२४। इदानीन्तनं करणम् । ‘एष कल्पान्तवृत्तान्तमिदानीन्तनयन्निव’ याद०१६.३०।
इदानीम्	(अ) इदम्+दानीम् । ‘दानीञ्च’ ५.३.१८। अधुना,अस्मिन् काले । ‘अहो प्रतिबुद्धमिदानीम् मकरन्दपूर्णचन्द्रोदयेन’ माल०४०। ‘हविषे  देर्घसत्रस्य सा चेदानीं प्रचेतसः’ रघुः१.८०।
इध्मः	(पुं) इध्यते अग्निः अनेन । ञि इन्धी(दीप्तौ)+मक् । ‘इषी-युधीन्धि-दसि-श्या-धू-सूभ्यो मक्’ उ०१.१४५।  १.मन्मथः। २.वसन्तर्तुः। ‘इध्मः समिद्भिदिकामे वसन्ते काष्ठे स्यात्’ हैमः। (स्त्री) ३.समित् । ‘तत्रोऽध्मानयने शुक्रो नियुक्तः कश्यपेन ह’ म०भा०। (न) ४.काष्ठम् । 
इध्मजिह्वः	(पुं) इध्मं काष्ठं जिह्वा अस्य । अग्निः। 
इध्मवाहः	(पुं) इध्मं वहति । वह(प्रापणे)+अण् । ‘कर्मण्यण्’ ३.२.१। अगस्त्यमहर्षेः पुत्रः। पितुरिव अयम् अपि इध्मं वहति स्म इत्यतः इदं नाम प्राप्तम् । ‘दृढदस्थुः’ इति एतस्य नाम ।
इनः	(पुं) एति *ईयत्रो वा । इण्(गतौ)+नक् । ‘इण्सिञ्जिदीङुष्यविभ्यो नक्’ उ०३.२। १.सूर्यः। ‘यजतां पाण्डवः स्वर्गमवत्विन्द्रस्तपन्विनः’ माघः२.६५। २.स्वामी,प्रभुः। ‘तमधिगम्य तथैव पुनर्बभौ न न महीनमहीनपराक्रमम्’ रघुः९.५। ३.राजा । ‘इनः सूर्ये नृपे पत्थौ’ विश्व०। ४.समर्थः। 
इनसभम्	(न) इनस्य राज्ञः सभा । ‘सभा राजा मनुष्यपूर्वा’ २.४.२३। राजसभा ।
इन्दिन्दिरः	(पुं) इन्दिरया इन्दति । इदि(परमैश्वर्ये)+क्विप् । पूर्वनिपा०। भ्रमरः। ‘लोभादिन्दिन्दिरेषु निपतत्सु’ भामि०२.१८३।
इन्दिरा	(स्त्री) इदि(परश्वर्ये)+किरच्+टाप्(बाहु०)। १.लक्ष्मीः। ‘इन्दिता लोकमाता मा रमा मङ्गलदेवता’ अमरः। २.कान्तिः,शोभा । ‘निशि निस्सरदिन्दिरं कथं तुलयामः। कलयति पङ्कजम्’ भामि०वि०।
इन्दिरामन्दिरः	(पुं) इन्दिरा मन्दिरं यस्य । १.विष्णुः। (न) २.कमलम् । ३.लक्ष्मीगृहम् ।
इन्दिरालयः*	(पुं) इन्दिरायाः आलयः। लक्ष्म्याः वासस्थानम् । कमलम् ।
इन्दी	(स्त्री) इदि(परमैश्वर्ये)+इन्+ङीष् । ‘सर्वधातुभ्यः इन्’ उ०४.११९,‘बहुवादिभ्यश्च’ ४.१.४५। लक्ष्मीः।
इन्दीवरम्	(न) इन्द्याः वरम् । नीलकमलम् । ‘इन्दीवरश्यामतनुर्नृपोऽसौ त्वं रोचनागौरशटीरयष्टिः’ रघुः६.६५। ‘इन्दीवरदलश्यामं इन्दिरानन्दवर्धनम्’ विष्णुस्तव ।
इन्दीवरिणी	(स्त्री) इन्दीवराणां समूहः। इन्दीवर+इनिः+ङीप् । ‘खलादिभ्य इनिः’ वा०४.२.५१। १.नीलकमलानां राशिः। २.नीलकमलयुक्तं सरः।
इन्दीवरी	(स्त्री) इन्दीवरम् अस्ति अस्याः। ‘वासानिम्ब पटोलकेतकिबलोकुष्माण्डकेन्दीवरी ।’ शतमूली,शतावरी ।
इन्दीवारम्*	(न) इन्द्याः वारः। इन्दीवरम् । 
इन्दुः	(पुं) इनत्ति क्लेदयति भुवं चन्द्रिकया । इन्दी(क्लेदने)+उः। ‘उन्देरिच्चादेः’ उ०१.१२, आदेः इत् च । १.चन्द्रः। ‘दिलीप इति राजेन्दुरिन्दुः क्षीरनिधाविव’ रघुः १.१२। ‘इन्दुरिन्दुरिव श्रीमानित्यादौ तदनन्वयः’ चन्द्रा०। २.कर्पूरः। ३.मृगशीर्षनक्षत्रम् । ‘दिवार्ककिरणैर्जुष्टं स्पृष्टमिन्दुकरैर्निशि’ वैद्यकद्व्यगुणाः। ४.गणिते एकसङ्ख्या,एकसङ्ख्यायुक्तः। 
इन्दुकमलम्	(न) इन्दुः इव शुभ्रं कमलम् । सितोत्पलम् । 
इन्दुकला	(स्त्री) इन्दोः कला,चन्द्रस्य षोडशकलासु अन्यतमा । ‘तस्या सखे नियतमिन्दुकलामृगालज्योत्स्नादिकारणमभून्मदनश्च वेधाः’ मालती०१.२४। 
इन्दुकलिका	(स्त्री) इन्दोः कलिका । १.चन्द्रस्य कला । २.तालसस्यम् । ३.केतकी ।
इन्दुकान्तः	(पुं) इन्दुः कान्त इव निष्पन्दकारित्वात् प्रियः अस्य । १.चन्द्रकान्तमणिः। (स्त्री) २.चन्द्रस्य पत्नी इन्दुकान्ता । ३.रात्रिः। ४.केतकी ।
इन्दुक्षयः	(पुं) इन्दुः क्षीयते अत्र । इन्दु+क्षी(क्षीये)+अच् । ‘एरच्’ ३.३.५६। १.अमावास्या । २.चन्द्रस्य क्षयः। ‘दक्षस्य शापात् चन्द्रस्य क्षयवृद्धी भवतः’ अभिपु०।
इन्दुजः	(पुं) इन्दोः जायते । ‘पञ्चम्यामजातौ’ ३.२.९८। १.बुधग्रहः। ‘चन्द्रः बृहस्पतिपत्नीं तारां कामयमानः तस्यां बुधनामकं पुत्रं प्राप्तवान् । (स्त्री) २.इन्दुजा नर्मदानदी । 
इन्दुजनकः	(पुं) इन्दोः जनकः। समुद्रः।
इन्दुभ	(न) इन्दोः भं नक्षत्रं राशिः। १.मृगशीर्षनक्षत्रम् । २.कर्कटकराशिः।
इन्दुभा	(स्त्री) इन्दुना भाति । कुमुदिनी, कुमुद्वती ।
इन्दुभृत्	(पुं) इन्दुं बिर्भर्ति । इन्दु+डुभृञ्(धारणपोषणयोः)+क्विप् । ‘क्विप् च’ ३.२.७६। शिवः।
इन्दुमणिः	(पुं) १.चन्द्रकान्तमणिः। २.मौक्तिकम्,मुक्ताफलम् ।
इन्दुमण्डलम्	(न) इन्दोः मण्डलम् । इन्द्रमण्डलम् चन्द्रबिम्बं वा । ‘हृत्वा स्तुत्वा मन/नमस्कृत्य विसृजेदिन्दुमण्डले’ तन्त्रसा०।
इन्दुमती	(स्त्री) इन्दुः प्रशस्तः अस्ति अस्याम् । इन्दु+मतुप् । ‘तदस्यास्त्यस्मिन्निति मतुप्’ ५.२.९४। १.पूर्णिमा । २.अजमहाराजस्य पत्नी । ‘वसुधामपि हस्तगामिनीमकरोदिन्दुमतीमिवापटाम्’ रघुः८.१।
इन्दुमौलिः	(पुं) इन्दुः मौलौ यस्य । शिवः। ‘अथ विबुधगणास्तान् इन्दुमौलिर्विसृज्य’ कुमार०७.९४। 
इन्दुरत्नम्	(न) इन्दुदेवताकं रत्नम् । मौक्तिकम् । इन्दुप्रीत्यर्थं दानकरणीयं रत्नम् ।
इन्दुलेखा	(स्त्री) इन्दोः लेखा कला । १.चन्द्रकला । २.अमृतलता । ३.सोमलता । ‘इन्दुलेखामृता सोमलता शशिकलासु च’ मेदिनी०। ४.हरीतकी । 
इन्दुलोकः	(पुं) इन्दोः लोकः। चन्द्रलोकः। 
इन्दुलौहम्	(न) इन्दुकान्तिः इव कान्तिः अस्य लोहस्य वा इन्दुदोषपरिहारार्थं दानार्थं लोहम् । रजतम् । 
इन्दुवदना	(स्त्री) इन्दुः इव वदनं यस्याः। चन्द्रमुखी ।
इन्दुवल्ली	(स्त्री) इन्दोः वल्ली लता । सोमलता ।
इन्दुवासरः	(पुं) इन्दुनामकः वासरः। सोमवासरः।
इन्दुव्रतम्	(न) इन्दुलोकप्राप्त्यर्थं व्रतम् । चन्द्रायणव्रतम् । ‘एकैकं ह्रासयेत् पिण्डं कृष्णे शुक्ले च वर्धयेत् । उपस्पृशंस्त्रिषवणमेतच्चान्द्रायणञ्चरेत्’ मनुः११.२१६। 
इन्दुशेखरः	(पुं) इन्दुः शेखरे यस्य । शिवः।
इन्दूरः	(पुं) इन्दु+र । पृषो०,ऊत्वम् । मूषिकः।
इन्द्रः	(पुं) इन्दति । परमेश्वरसम्पन्नः भवति । इदि(परमैश्वर्ये)+रन् । ‘ऋज्रोन्द्राह्रवज्र०’ उ०२.२९। १.देवतानां प्रभुः,स्वर्गलोकस्य राजा । ‘अवाततारभिगिरिं गिरीशगौरीपदन्यासविशुद्धमिन्द्रः’ कुमार०१२.२। एकैकस्य मन्वन्तरस्य एकैकः इन्द्रः इति चतुर्दशमन्वन्तराणां चतुर्दश इन्द्राः सन्ति । २.द्वादशधादित्येषु अन्यतमः। ‘इन्द्रो विवस्वान् पूषा च पर्जन्यो दशमः स्मृतः।’ ३.अष्टदिक्पालकेषु अन्यतमः पूर्वादिशः अधिपतिः। ४.विष्कम्भेत्यादि षड्विंशतियोगेषु अन्यतमः। ५.अन्तरात्मा । ‘इन्द्रः शुक्रादित्यभेदे योगभेदेऽन्तरात्मनि’ मेदिनी०। ६.विषम् । ७.ईश्वरः,प्रभुः,राजा । ‘इन्द्रो विषार्कशक्रात्मस्वीश्वरे’ विश्व०। ८.रात्रिः। ९.कुटजवृक्षः,वनमल्लिका । १०.भारतवर्षे विद्यमानः कश्चन द्वीपः। ११.ज्येष्ठानक्षत्रम् । १२.मेघः। १३.अष्टसु व्याकरणशास्त्रप्रवर्तकेषु अन्यतमः। ‘इन्द्रश्चन्द्रः काशकृत्स्नश्चापिशली शाकटायनः। पापिन्यमरजैनेन्द्राः जयन्त्यष्टादाब्दिकाः॥’ (न) इदि(भावे)+रन् । उ०२.२८। इन्द्रा । १४.ऐश्वर्यम् । 
इन्द्रकम्	(न) इन्द्रस्य राज्ञः कं सुखं यत्र । सभामन्दिरम् । 
इन्द्रकर्मा	(पुं)(इन्द्रकर्मन्) इन्द्राय इन्द्ररक्षणाय कर्म यस्य । विष्णुः। ‘इन्द्रकर्मा महाकर्मा कृतकर्मा कृतागमः’ वि०स०।
इन्द्रकीलः	(पुं) इन्द्रस्य कील इव । १.इन्द्रकीलपर्वतः यत्र अर्जुनः पाशुपतास्त्राय तपः कृतवान् । ‘जीमूतैरपिहितसानुरिन्द्रकीलः’ किरा०७.१७। (न) २.इन्द्रस्य ध्वजः। ‘विषमोन्द्रकीलचतुष्पथश्वभ्राणामुरिष्टात्’ सुश्रुत०।
इन्द्रकुञ्जरः	(पुं) इन्द्रस्य कुञ्जरः गजः। १.इन्द्रवाहनः। २.ऐरावतः,इन्द्रनागः।
इन्द्रकूटः	(पुं) इन्द्रकूटो नाम पर्वतः। ‘ततस्तु पर्वताः सप्त केशवं समुपस्थिताः जयन्तो वजयन्तोऽथ कीलो रजतपर्वतः महामेरुः सकैलासः इन्द्रकूटश्च नामतः’ हरिवं०।
इन्द्रकोषः	(पुं) इन्द्रस्य कोषः। मञ्चः,खट्वा,सुखासनम् । 
इन्द्रगिरिः	(पुं) इन्द्रनामा गिरिः। महेन्द्रपर्वतः।
इन्द्रगुरुः	(पुं) इन्द्रस्य गुरुः। बृहस्पतिः।
इन्द्रगोपः	(पुं) वृष्टिकाले जायमानः कीटविशेषः। मिन्चुहुल
इन्द्रघोषः	(पुं) इन्द्र इति शब्देन विस्पष्टं घुष्यते । इन्द्र+घुष(कर्मणि)+घञ् ।
इन्द्रचन्दनम्	(न) इन्द्रप्रियं चन्दनम् ।
इन्द्रचापः	(पुं) इन्द्रस्य चापः धनुः। इन्द्रधनुः। ‘धृतेन्द्रचापा न पयोदपङ्क्तयः’ किरा०४.२३। 
इन्द्रछन्दः	(न)(इन्द्रछन्दस्) इन्द्र इव सहस्रनेत्रेण सहस्रगुच्छेन चास्यते । इन्द्र+चदि(आह्लादने)+असुन् । आदेच्छः,‘सर्वधातुभ्योऽसुन्’उ०४.१९०। सहस्रतन्तुयुक्तः हारविशेषः।
इन्द्रजालम्	(न) इन्द्रेण कौशलाद्यैश्वर्येण जालं द्रष्टुः नेत्रावरणम् । मायाविद्या । ‘आर्यपुत्र ! तिष्ठतु तावदिन्द्रजालम् । मातुलकुलादमात्यप्रधानो वसुभूतिरागतः’ रत्ना०४।
इन्द्रजालिकः	(पुं) इन्द्रजालम् अस्ति अस्य । इन्द्रजाल+ठन् । ‘अत इनिठनौ’ ५.२.११५। मायाविद्याप्रदर्शकः,इन्द्रजालकारकः। ‘आ ! दास्याः पुत्र ! इन्द्रजालिक ! किमेतैर्देरप्सरोभिश्च दर्शितैः’ रत्ना०४।
इन्द्रजित्	(पुं) इन्द्रः जितः येन । इन्द्र+जी(जये)+क्विप् । ‘सत्सूद्विष…जिनी..क्विप्’ ३.२.६१। १.रावणस्य पुत्रः तस्यापरं नाम मेघनादः। २.चाक्षुषमन्वन्तरे कश्यप वंशे जातः कश्चन असुरः। ‘इन्द्रजित्सर्वजिच्चैव वज्रनाभस्तथैव च’ हरिवं०।
इन्द्रतूलम्	(न) १.इन्द्रस्य तूलम् आन्दोलिका । २.आकाशे वायुना चाल्यमानः कार्पासः। ३.मृदुशय्या ।
इन्द्रतोया	(स्त्री) इन्द्रम् ऐश्वर्यान्वितं तोयम् अस्याः, इन्द्रेण पूरितं तोयम् अस्याः वा । गन्धमादनपर्वतसमीपस्था काचित् नदी । ‘इन्द्रतोयां समासाद्य गन्धमादनसन्निधौ’ भा०अनु०२४।
इन्द्रदमनः	(पुं) इन्द्रस्य दमनः। बाणासुरस्य पुत्रः।
इन्द्रदारुः	(पुं) इन्द्रः तद्ध्वजाय साधनं दारु । देवदारुवृक्षः,इन्द्रध्वजार्थम् उपयुज्यमानः वृक्षः। 
इन्द्रद्युम्नः	(पुं) इन्द्रस्य इव द्युम्नं धनम् अस्य । १.असुराणां राजा कश्चित् । २.अवन्तीदेशस्य कश्चन राजा । ३.पाण्ड्यदेशस्य विष्णुभक्तः कश्चन राजा । अयं राजा कदाचित् नियमेन विष्णुपूजां कुर्वन् आसीत् । तदा तत्र आगतम् अगस्त्यमहर्षिं न सत्कृतवान् इत्यतः कुपितः अगस्त्यः ‘गजजन्म प्राप्नोत्’ इति शापं दत्तवान् । एवं शापग्रस्त सः कदाचित् सरोवरे जलं पिबन् मकरेण गृहीतः अभवत् । पूर्वजन्मनः संस्कारात् सः विष्णुस्तुतिं कृतवान् । तदा विष्णुः प्रत्यक्षीभूय मकरं संहृतवान् इत्यतः शापविमोचनं जातम् ।
इन्द्रद्रुः	(पुं)(इन्द्रद्रुमः) अर्जुनवृक्षः,देवदारुवृक्षः। अयम् इन्द्रध्वजार्यम् उपयुज्यते ।
इन्द्रधनुः	(न)(इन्द्रधनुस्) इन्द्रस्य धनुः। वृष्टिकाले मेघे दृश्यमानं सप्तवर्णात्मकं धनुः।
इन्द्रध्वजः	(पुं) इन्द्रस्य इन्द्रसन्तोषार्थो ध्वजः। इन्द्रस्व ध्वजः। भाद्रपदशुक्लद्वादश्यां राजानः स्वदेशे सुवृष्ट्यै सस्यसमृद्ध्यर्थं एतं ध्वजं पूजयन्ति । ‘पुरुहूतध्वजस्येव तस्योन्नयनपङ्क्तयः। नवाभ्युत्थानदर्शित्यो ननन्दुः सप्रजाः प्रजाः’ रघुः४.३।
इन्द्रनक्षत्रम्	(न) इन्द्रस्वामिकं नक्षत्रम्, इन्द्रनामकं नक्षत्रम् ।
इन्द्रनीलः	(पुं) इन्द्र इव नीलः। इन्द्रनीलमणिः,नीलरत्नम् । ‘क्वचित्प्रभालेपिभिरिन्द्रनीलैर्मुक्तामयी यष्टिरिवानुविद्धा’ रघुः१३.५४। ‘इन्द्रनीलाचलोदञ्चच्चन्द्रिकाधवलस्मितः’ चं०रा०।
इन्द्रनेत्रम्	(न) इन्द्रस्य नेत्रम् । सहस्रसङ्ख्या ।
इन्द्रपत्नी	(स्त्री) इन्द्रस्य पत्नी । इन्द्राणी,शचीदेवी । 
इन्द्रपर्णी	(स्त्री) इन्द्र इव लोलं पर्णम् अस्याः। औषधिविशेषः।
इन्द्रपर्वतः	(पुं) इन्द्रनामकः पर्वतः। १.महेन्द्रपर्वतः। २.इन्द्रनीलपर्वतः।
इन्द्रपुरोहितः	(पुं) इन्द्रस्य पुरोहितः। बृहस्पतिः।
इन्द्रपुष्पी	(स्त्री) इन्द्र इव नीलं पुष्पम् अस्याः। जाङ्गलीवृक्षः।
इन्द्रप्रस्थम्	(न) इन्द्रप्रस्थनगरम् इदानीन्तनं देहलीनगरम्, पाण्डवैः धृतराष्ट्रात् अर्धराज्यं प्राप्य यमुनातीरे निर्मितं नगरम् । ‘पितृव्यवाचाथ पृथातानूजो हरिं पुरोधाय समं बलौघैः। परस्परस्नेहमिवैष मातुं प्रस्थं ययौ खाण्डवशब्धपूर्वम्’ चं०भा०। सन्ध्यर्थं युधिष्ठिरेण दुर्योधनं प्रति पृच्छ्यमानपञ्चग्रामेषु अन्यतमः। ‘इन्द्रप्रस्थं वृकप्रस्थं जयन्तं वारणावतम् । प्रयच्छ चतुरो ग्रामान् काञ्चिदेकं तु पञ्चमम्’ वेणी०१.१६।
इन्द्रप्रहरणम्	(न) इन्द्रस्य प्रहरणम् । इन्द्रस्य आयुधं वज्रायुधेन प्रहरणम् । 
इन्द्रभेषजम्	(न) इन्द्रेण प्रकाशितं भेषजम् । शुण्ठिः।
इन्द्रमखः	(पुं) इन्द्रस्य सन्तोषार्थं वर्षर्तौ क्रियमाणः यागः।
इन्द्रमहः	(पुं) १.इन्द्रसन्तोषार्थो महः उत्सवः। २.इन्द्रस्य महः यत्र वर्षाऋतुः।  
इन्द्रमहकामुकः	(पुं) इन्द्रमहे वर्षाकाले कामुकः कमयिता । शुनकः।
इन्द्रयवः	(पुं) इन्द्रस्य कुटजवृक्षस्य यवः,यवाकारबीजत्वात् यव इव बीजम् । वनमल्लिकाबीजम् ।
इन्द्रलुप्तम्	(न) इन्द्रः इन्द्रवर्णो नीलकेशः लुप्तः यस्मात् । शिरसः केशपतनरूपः कश्चन रोगः।
इन्द्रलोकः	(पुं) इन्द्रस्य लोकः,भोगभूमिः,स्वर्गलोकः।
इन्द्रवंशा	(स्त्री) किञ्चन छन्दः। ‘स्यादिन्द्रवंशा ततजैरसंयुतैः’ वृ०र०।
इन्द्रवज्रा	(स्त्री) किञ्चन छन्दः। ‘स्यादिन्द्रवज्रा ततजास्ततो गौ’ वृ०र०।
इन्द्रवल्ली	(स्त्री) पारिजातलता ।
इन्द्रवस्तिः	(पुं) इन्द्रस्य आत्मनो वस्तिरिव । जङ्घामध्यभागः,जानुः।
इन्द्रवारुणी*	(स्त्री) इन्द्रस्य आत्मनो वारुणी इव प्रिया तिक्तरसायां,श्वेतमूलायां पीतपुष्पायाम् लतायाम् । 
इन्द्रवृक्षः	(पुं) देवदारुवृक्षः।
इन्द्रव्रतम्	(न) इन्द्रस्य इव वर्षणे व्रतम् प्रजापरिपालरूपं राज्ञः कर्तव्यम् । ‘वार्षिकांश्चतुरो मासान् यथोन्दोऽप्यभिवर्षति । तथाभिवर्षेत् स्वं राष्ट्रं कामैरिन्द्रव्रतं चरत्’ मनुः९.३०४। 
इन्द्रशत्रुः	(पुं) इन्द्रः शत्रुः यस्य । वृत्रासुरः।
इन्द्रशलभः	(पुं) इन्द्रजातः वर्षाकालजातः शलभः। कीटविशेषः।
इन्द्रसारथिः	(पुं) इन्द्रस्य सारथिः। मातलिः।
इन्द्रसावर्णि	(पुं) चतुर्दशसु मनुषु अन्यतमः।
इन्द्रसुतः/सूनुः	(पुं) इन्द्रस्य सुतः। १.इन्द्रपुत्रः। १.जयन्तः। २.अर्जुनः। ३.वाली । ‘जग्राह पाथेयमिवेन्द्रसूनुः’ किरा०३.३७। ४.अर्जुनवृक्षः,देवदारुवृक्षः।
इन्द्रसुरसः	(पुं) इन्द्रः कुटजवृक्षः इव सुरसः। lakkigida.
इन्द्रसेनः	(पुं) १.इन्द्रस्य सेना इव सेना यस्य । २.कश्चन राजा,नलमहाराजस्य पुत्रः। ‘परिक्षितोऽभवत् पुत्राः सर्वे धर्मार्थकोविदाः कक्षसेनोऽग्रसेनौ च चित्रसेनश्व वीर्यवान् । इन्द्रसेनः सुषेणश्च भीमसेनश्च नामतः’ भा०आ०।
इन्द्रसेनानीः	(पुं) इन्द्रसेनां नयति । इन्द्रसेना+णीञ्(प्रापणे)+क्विप् । ‘सस्तूद्विषद्रुह०’ ३.२.६१। इन्द्रस्य सेनापतिः,षण्मुखः,कार्तिकेयः,कुमारस्वामी ।
इन्द्रा	(स्त्री) इदि(परमैश्वर्ये)+रन् । उ०२.२८। १.शचीदेवी । २.मरुगसस्यम् । ३.इन्द्रवारुणी ।
इन्द्राग्निधूमः	(पुं) इन्द्राग्नेः धूमः इव । हिमः।
इन्द्राग्नी	(पुं.द्वि) इन्द्रश्च अग्निश्च । देवताद्वन्द्वः। ‘पुरोहितकामस्य इन्द्राग्न्योः स्तोमः’ कात्या०।
इन्द्राणी	(स्त्री) इन्द्र+ङीप्+आनुक् । ‘इन्द्रवरूणभवशर्वरूद्रमृडहिमारण्यवयवनमातुलाचार्याणमानुक्’ ४.१.४९। १.इन्द्रस्य पत्नी,शचीदेवी । २.दुर्गादेवी । ३.इन्द्रसुरसः सस्यविशेषः। ४.एला इन्द्र इव आनयति जीवयति । अन(प्राणने)+णिच्+अच् । ‘नन्दिग्रहि०’ ३.१.१३४। ‘नैवेन्द्राणी न रूद्राणी न मनायी न रोहिणी’ भट्टिः।
इन्द्रानुजः	(पुं) इन्द्रस्य अनुजः अवरजो वा उपेन्द्ररूपेण अवतीर्णः श्रीमन्नारायणः। अदितिदेव्याः गर्भात् इन्द्रस्य जननानन्तरं बलेः निग्रहार्थं श्रीविष्णुः वामन रूपेण अवतीर्णः।
इन्द्रायुधः	(पुं) इन्द्रस्य आयुधः। १.कादम्बर्यां वर्णितः अश्वविशेषः। (न) २.इद्रधनुः। मेघे सूर्यकिरणसम्बन्धात् दृश्यमानं सप्तवर्णात्मकं पदार्थविशेषः। ३.इन्द्रस्य अस्त्रम्,वज्रायुधम् । ‘इन्द्रायुधद्योतिततोरणाङ्कम्’ रघुः७.४।
इन्द्रारिः	(पुं) इन्द्रस्य अरिः। असुरः,राक्षसः।
इन्द्रावसानः	(पुं) इन्द्रस्य मेघस्य पर्जन्याः अवसानम् अत्र । अम्रूभूमिः,ऊषरभूमिः।
इन्द्राशनः	(पुं) इन्द्राय ऎश्वर्याय अश्यते युज्यते भङ्गावल्कलम् । भङ्गासेवनात् सुखम् अनुभवन्तः राज्यसुखम् अपि दृणीक्रियते स्म इत्यतः एतत् नाम । भङ्गवल्कलम् ।
इन्द्रियम्	(न) १.इन्द्रस्य आत्मनो लिङ्गम् अनुमापकम् । २.इन्द्रेण दृष्टं जातम् । ३.इन्द्रेण सृष्टम् । ४.इन्द्रेण जुष्टं सेवितम् । ५.इन्द्रेण दुर्जयम् । इन्द्र+घच् । ‘इन्द्रियमिन्द्रलिङ्ग०’ ५.२.९३। १.करणम्,साधनम् ज्ञानेन्द्रियाणि पञ्च,कर्मेन्द्रियाणि पञ्च । २.रेतः,वीर्यम् ।
इन्द्रियगोचरः	(पुं) इन्द्रियैः गोचरः वेद्यः विषयः। इन्द्रियार्थः।
इन्द्रियग्रामः	(पुं) इन्द्रियाणां ग्रामः समूहः। इन्द्रियसमूहः। ‘बलवानिन्द्रियग्रामो विद्वांसमपि कर्षति’ मनुः२.२१५। ‘मनसैवेन्द्रियग्रामं विनियम्य समन्ततः’ गीता६.२४।
इन्द्रियजः	(वि) इन्द्रियैः जातः इन्द्रियजन्यं प्रत्यसंज्ञानम् । इन्द्रियाणां विषयसन्तिकर्षः व्यापारः। तेन व्यापारेण ज्ञातं जायते । अतः इन्द्रियाणि व्यापारद्वारा ज्ञानसाधनानि भवन्ति ।
इन्द्रियज्ञानम्	(न) इन्द्रियेण जनितं ज्ञानम् । प्रत्यक्षज्ञानम् विषयसन्निकर्षेण जायमानं ज्ञानम् ।
इन्द्रियनिग्रहः	(पुं) इन्द्रियाणां यथेच्छं प्रवृत्तीनां निग्रहो निरोधः। १.इन्द्रियाणां नियन्त्रणम् इन्द्रियनिग्रहः। सकलवर्णीयानामपि समानः धर्मः। ‘धृतिः क्षमा दमोऽस्तेयं शौचमिन्द्रियनिग्रहः। धीर्विद्या सत्यम् क्रोधो दशकं धर्मलक्षणम्’ मनुः६.९२। २.योगाभ्यासस्य कश्चन भागः। ‘इन्द्रियाणां तु सर्वेषां यद्येकं क्षरतीन्द्रियम् । तेनास्य क्षरति प्रज्ञां दृतेः पादादिवोदकम्’ मनुः२.९९। ‘असंशयं महाबाहो मनोदुर्निग्रहं चलम् । अभ्यासेन च कौन्तेय वैराग्येण च गृह्यते’ गीता६.३५।
इन्द्रियवधः	(पुं) इन्द्रियाणां इन्द्रयजन्य स्वेच्छायाः वधः निग्रहः। इन्द्रियनियन्त्रणम् ।
इन्द्रियवर्गः	(पुं) इन्द्रियाणां वर्गः समूहः। इन्द्रियसमूहः। ‘स्वादुनि प्रणदितालिनि शीते निर्ववार नधुनीन्द्रियवर्गः’ माघः१०.३।
इन्द्रियवान्	(पुं)(इन्द्रियवत्) प्रशस्तानि इन्द्रियाणि अस्य वा इन्द्रियनिग्रहः। इन्द्रिय+मतुप् । ‘तदस्यास्त्यस्मिन्निति मयुप्’ ५.२.९४। इन्द्रियनिग्रहवान् । (अ) इन्द्रियवत्,इन्द्रियेण तुल्यम् ।
इन्द्रियवृत्ति	(स्त्री) इन्द्रियाणां वृत्तिः व्यापारः। इन्द्रियैः क्रियमाणं कार्यम् । 
इन्द्रियव्यापारः	(पुं) इन्द्रियाणां व्यापारः कार्यम् । इन्द्रियवृतिः। १.श्रोत्रस्य श्रवणम् । २.चक्षुषोः दर्शनम् । ३.जिह्वायाः आस्वादनम् वाक् च । ४.नासिकायाः गन्धग्रहणम् । ५.त्वचः स्पर्शः। २.कर्मेन्द्रियाणाम् इन्द्रियव्यापारः। 
इन्द्रियसन्निकर्षः	(पुं) इन्द्रियाणां स्वस्वविषयैः सह सन्निकर्षः सम्बन्धः च इन्द्रियसम्बन्धः। विषयप्रात्यक्षं विषयसाक्षात्कारः। 
इन्द्रियसम्प्रयोगः	(पुं) इन्द्रियाणां सम्प्रयोगः स्वस्वविषयेषु प्रयोगः,व्यापारः।
इन्द्रियस्वापः	(पुं) इन्द्रियाणां स्वस्वविषयेषु स्वापः अप्रवृत्तिः। इन्द्रियाणाम् अचेतनत्वम्,सुषुप्त्यवस्था,स्मृतिहीनता ।
इन्द्रियाधिष्ठाता	(पुं)(इन्द्रियाधिष्ठातृ) इन्द्रियाणाम् अधिष्ठाता इन्द्रियाणाम् अचेतनानां स्वकार्येषु व्यापारसम्पादनाय ईश्वरनियोजितः देवताविशेषः।
इन्द्रियायतनम्	(न) इन्द्रियाणाम् श्रोत्र्देनाम् आयतनम्  आश्रयम् । १.शरीरम् । २.आत्मा,जीवः। ३.इन्द्रियाणां स्थानम् ।
इन्द्रियारामः	(पुं) इन्द्रियाणि आरामो यस्य इन्द्रियसुखानुभोक्ता । ‘अघायुरिन्द्रियारामो मोघं पार्थ स जीवति’ गीता३.१६।
इन्द्रियार्थः	(पुं) इन्द्रियस्य अर्थः इन्द्रियैः वेद्यः विषय़ः। ‘तस्माद्यस्य महाबाहो निगृहीतानि सर्वशः। इन्द्रियाणीन्द्रियार्थेभ्यस्तस्य प्रज्ञा प्रतिष्ठिता’ गीता २.३८। ‘इन्द्रियार्थसन्निकर्षोत्षन्नम्’ गौ०सू०।
इन्द्रियेशः	(पुं) इन्द्रियाणाम् ईशः। १.जीव,आत्मा । २.इन्द्रियाणाम् अधिष्ठातृदेवता ।
इन्धः	(पुं) इन्धे अग्निः अनेन । ञि इन्धी(दीप्तौ)+घञ् । ‘हलश्च’ ३.३.१२१। १.काष्ठम् । २.परमात्मा । (वि) ३.कान्तियुक्तः,प्रकाशमानः। इन्धे - ञि इन्धी+अच् । ‘नन्दिग्रहि०’ ३.१.१३४।
इन्धनम्	(न) इध्यते अनेन । इन्धी(दीप्तौ)+ल्युट् । ‘करणाधिकरणयोध’ ३.३.११७। १.काष्ठम् । ‘इन्धनौघधगथ्यग्निस्त्विषा नात्येति पूषणम्’ माघः२.२३। २.ज्वलनम् । ञि इन्धी+णिच्+ल्युट् । ‘ल्युट् च’ ३.३.११५। (वि) ३.प्रकाशकः,ज्वलन् इन्धयति । ञि इन्धी+ल्युः। ‘नन्दिग्रहि०’ ३.१.१३४।  
इभः	(पुं) एति । इण्(गतौ)+भः। ‘इणः कित्’ उ०३.१५३। १.गजः। ‘बन्धाय चिच्छिदुरिभास्तरसात्मनैव नैवात्मनीनमथवा क्रियते मदान्धैः’ माघः५.४४। २.अष्टसंख्या । ‘अष्टांदशाम् ऎरावतादयः अष्टगजाः सन्ति इत्यतः ‘अष्ट’ इत्यपि अस्य सङ्केतः।
इभकणा	(स्त्री) इभोपपदा कणा । राजपिपली,गजपिप्पली ।
इभकेसरः	(पुं) इभमद इव केसरः अस्य । नागकेसरः।
इभदन्ता	(स्त्री) इभस्य दन्त इव शुभ्रं पुष्पम् अस्याः। नागदन्ता ।
इभनिमीलिका	(स्त्री) इभस्य इव निमीलिका । इभं हस्तिनमपि निमीलयति निद्रापयति अस्य सेवानात् । १.भङ्गा । २.वैदग्ध्यम्,चातुर्यम्,नैपुण्यम् ।
इभपालकः	(पुं) इभं गजं पालयति । इभ+पाल(रक्षणे)+णिच्+ण्वुल् । ‘ण्वुल्‌तृचौ’ ३.१.१३३। हस्तिपकः।
इभपोटा	(स्त्री) पोटा पुंलक्षणा इभी गजा । परनिपातः,पुंवद्भावश्च । पुंगजलक्षण्युक्ता हस्तिनी ।
इभपोतः	(पुं) अल्पवयस्कः गजः,गजशिशुः।
इभभरः	(पुं) इभानां गजानां भरः समूहः। गजसमूहः।
इभयुवतिः	(स्त्री) युवतिः इभा । पूर्वनिपातः,पुंवद्भावश्च । हस्तियुवतिः। 
इभाननः	(पुं) इभस्य आननम् इव आननम् अस्य । गजाननः,गणपतिः,विनायकः।  
इभारिः	(पुं) इभस्य करिणः अरिः शत्रुः। सिंहः।
इभेषणा	(स्त्री) इभोपपदा उषणा पिप्पली । गजपिप्पली ।
इभ्यः	(वि) इभम् अर्हति । इभ+यः। ‘दण्डादिभ्यः’ ५.१.६६। गजादिसरपद्युक्तः धनिकः। ‘इभ्य आटयो धनी’ अमरः।
इभ्यकः	(पुं) इभ्यः एव । इभ्य+कन् । ‘स्वार्थे कन्’ । धनिकः।
इभ्या	(स्त्री) इभम् अर्हति यः। ‘दण्डादिभ्यः’ ५.१.६६। १.हस्तिनी,करेणुः। २.वृक्षविशेषः,सल्लकीवृक्षः। ‘इभ्या करेणुसल्लवयोः स्त्रियामाढये तु वाच्चवत्’ मेदिनी०।
इयत्	(वि) इदं परिमाणमस्य । इदम्+वतुप् । ‘किमिदम्भ्यां वो घः’ ५.२.४०,वस्य घः,इयादेशः,इदम ईश् । एतावत्,एतावत्परिमाणकम् । (पुं) इयान् । (स्त्री) इयती । ‘द्वयं नीतिरितीयती’ शि०२.३०।  
इयत्ता	(स्त्री) इयतो भावः। इय+तल् । ‘तस्य भावस्त्वतलौ’ ५.१.११९। परिमाणम् । ‘श्रमेण तदशक्त्या वा न गुणानामियत्तया’ रघुः१०.३२। 
इरणम्	(न) मरूस्थलम् ।
इरम्मदः	(पुं) इरया जलेन माद्यति दीप्यते । इर+मदी(हर्षग्लेपनयोः)+खश्+मुम् । ‘उग्रम्पश्येरम्मदपाणिन्धमाश्च’ ३.१.३७,निपा०। १.वज्राग्निः,वज्रायुधकान्तिः,मेघतेजः। २.वडवाग्निः।    अन्योन्यसङ्घट्टनेन मेघान्निःसृत्य यज्ज्यो- तिर्वृक्षादौ पतति सः। ‘मेघेत्युपलक्षणं वातजाग्निरपि’ भरतः।
इरा	(स्त्री) इं कामं राति । इ+रा(दाने)+कः। ‘आतोऽनुपसर्गे कः’ ३.२.३। इण्(गतौ)+रन् । वा ‘ऋज्रेन्द्राग्रवज्र०’ ३.२.२९। १.भूमिः। २.वाक् । ३.सुरा । ४.अन्नम् । ५.जलम् । ‘इरा  भूवाक्सुराम्बुषु । अन्ने च स्यात्’ वैज०। ‘श्री राजीवाक्षवक्षःस्थलनिलयरमाहस्तवास्तव्य’ विश्वगु०।
इराक्षीरः	(पुं) इरा जलं क्षीरम् इव अस्य क्षीरसमुद्रः।
इराचरम्	(न) इरायां भूमौ जले वा चरति । चर(गतौ)+टः। ‘चरेष्टः’ ३.२.१६। १.वर्षोपलः। (वि) २.भूमौ सञ्चरः। ३.जले सञ्चरः, जलचरः।
इरावान्	(पुं)(इरावत्) इरा+मतुप् । मस्य वः। १.समुद्रः। २.मेघः। ३.उलूप्याम् अर्जुनात् जातः इरावान् इरावन्तः। ‘अर्जुनस्यात्मजः श्रीमतिरावान्नाम वीर्यवान् । स्नुषायां नागराजस्य जातः पार्थेन धीमता’ भा०भी०।
इरिणम्	(न) ऋ(गतौ)+इनन् । ‘अर्त्तेः किदिच्च’ उ०२.५२। १.ऊषरभूमिः। ‘यथेरिणे बीजमुप्त्वा वप्ता न लभते फलम्’ मनुः ३.१४२। २.शून्यम् । (वि) ३.अश्रयरहितः,आलम्बनरहितः।
इरेशः	(पुं) शराया भूवाक्सुराम्ब्वन्नानाम् ईशः। १.राजा । २.वरूणः। ३.श्रीविष्णुः। ४.वृहस्पतिः।
इलः	(पुं) इल(स्वप्ने)+कः। ‘इगुपधज्ञाप्रीकिरः कः’ ३.१.१३५। निद्रालुः।
इलबिला	(स्त्री) पुलस्त्यब्रह्मणः स्नुषा,कुबेरस्य माता,विश्रवसः पत्नी ।
इला	(स्त्री) इल(उत्क्षेपे)+कः। ‘इगुपधज्ञाप्रीकिरः कः’ ३.१.१३५। १.गौः। २.वाक् । ३.भूमिः। ४.बुधपत्नी । ‘इला कलत्रे सौम्यस्य धरित्र्यां गवि वाचि च’ मेदिनी०।
इलावृतम्	(न) इलया पृथिव्या आवृतम् । जम्बूद्वीपस्य नवखण्डतरः पूर्वदिशि गन्धमादनपर्वतः,पश्चिमे माल्यवान् पर्वतः,दक्षिणे नीलपर्वतः,उत्तरे च निषधपर्वतः। एतेषां मध्ये विद्यमानः इलावृतखण्डः। ‘इलावृतान्तं निषधादपाचीम्’ याद०१८.१३।
इलिका	(स्त्री) पृथ्वी ।
इल्वलः	(पुं) इल(स्वप्ने)+वलच् । सिंहिकायाः पुत्रः वातापिभ्राता राक्षसविशेषः अगस्त्यमहर्षिनेत्राग्निना दग्धः। ‘सिंहिकायाः इल्वलवातापिराहुव्यंशशल्यादयः त्रयोदशपुत्राः’ भा०वन०६०९७।
इव	(अ) १.सादृश्यम्,साम्यम् । २.उत्प्रेक्षावाचकम् । ३.स्वल्पम् । ४.वाक्यालङ्कारः। ‘जिगीषुरेको दिनकृदादित्येष्विव कल्पते’ माघः२.८१। ‘लीनेव प्रतिबिम्बतेव लिखितेवोक्रीर्णरूपेव च’ मालती०५.१०। ‘आवर्जिता किञ्चिदिव स्तनाभ्यां वासो वसाना तरूणार्करागम्’ कुमा०३.५४। ‘श्रममादधावसुकरं न तपः किमिवावसादकरमात्मवताम्’ किरा०६.१९।
इषः	(पुं) एषणमिट् यात्रा । इष(गतौ)+क्विप् । ‘अन्येभ्योऽपि दृश्यते’ ३.२.१७८। ‘साष्मिन्नस्ति’ इति अच् । इष+अच् । ‘अर्श आदिभ्योऽच्’ ५.२.१२७। १.आश्वयुजमासः। ‘श्रुततदीरितकोमलगीतकध्वनिमिषेऽनिमिषेक्षणमग्रतः’ माघः ६.४९।
इषिरः	(पुं) इषु(इच्छायाम्)+किरच् । ‘इषिमन्दिमुदिखिदि…किरच्’ उ०१.५१। अग्निः।
इषीका	(स्त्री) इष(गतौ)+इकन् । धातोः ह्रस्वश्च ‘ईषेः किद् ध्रस्वश्च’ उ०४.२२। १.गजस्य नेत्रागोलकम् । २.काशतृणम् । ‘तस्मिन्नास्थदिषीकास्त्रं रामो रामावबोधितः’ रघुः१३.२३।
इषुः	(पुं) इष्यते हिंसयते अनेन । ईष(गतिहिंसादर्शनेषु)+उः। आदेरोच्य,‘ईषेः किच्य’ उ०१.१३। १.बाणः। ‘सृजन्तमाजाविषुसंहतीर्वः’ किरा०३.२०। ‘इषवो धनुषः सशब्दमाशु’ माघः२०.२१। ‘उत्कर्षः स च धन्विनां यदिषवः सिद्धयन्ति लक्ष्ये चले’ शाकु०२.५२। २.पञ्चसंख्या ।
इषुकारः	(पुं) इषुं बाणं करोति इति । बाणनिर्माता ।
इषुधरः	(पुं) इषोः धरः। इषु+धृञ्(धारणे)+अच् । ‘नन्दिग्रहि०’ ३.१.१३४। बाणधरः।
इषुधिः	(पुंस्त्री) इषवो धीयन्ते अत्र । इषु+धा+किः। ‘कर्मण्यधिकरणे च’ ३.३.९३। शरकोषः। ‘स धनुर्महेषुधि बिभर्ति’ किरा०१२.२७।
इषुपः	(पुं) इषुं  पिबति । राक्षसः।
इषुमात्रम्	(न) इषुः प्रमाणम् अस्य । इषु+मात्रच् । ‘प्रमाणे द्वयसज्दध्नञ्मात्रचः’ ५.२.३७। १.बाणपरिमाणम् । (वि) २.बाणपरिमाणयुक्तः।
इषुविक्षेपः	(पुं) इषोः इषुमात्रस्य विक्षेपः क्षेपणदूरविशेषः। १५०moLa।
इष्टः	(पुं) iइषु(इच्छायाम्)+क्तः(भावे)। ‘नपुंसके भावे क्तः’ ३.३.११४। १.विष्णुः। ‘इष्टोरविषिष्टः’ वि०स०। २.सस्यविशेषः। ३.यागेन तुष्टः परमात्मा । ४.पतिः,भर्ता । (न) ५.अपेक्षा,इच्छायाम् । ६.यागः,यजः,देवपूजायाम् । ‘पुरोडाशभुञ्जामिष्टमिष्टं कर्तुमलन्तराम्’ माघः२.१०६। ७.धर्मकार्यम्,मनुष्यकर्तव्यम् । ‘अग्निहोत्रं तपः सत्यं वेदानाञ्चानुपालनम् । आतिभ्यं वैश्वदेवं च प्राहुरिष्टमिति स्मृतम् ।’ ८.श्रौतकार्यम् । (वि) ९.अपेक्षितः। इषु+क्तः। ‘निष्ठा’ ३.२.१०२। १०.पूजितः। ११.आदृतः। १२.प्रियं,प्रीतिपात्रम् । ‘इष्टप्रवासजनितान्यबलाजनस्य’ शाकु०४.२। ‘इष्टं कृत्वार्यं पत्रिणः शार्ङ्गपाणेः’ माघः१९.११९। 
इष्टकचितः	(वि) इष्टकाभिः चितः निर्मितः। ह्रस्वः। ‘इष्टकेषीकामालानां चिततूलभारिषु’ ६.३.६५। इष्टिकाभिः बद्धः। ‘घनेष्टकचित भित्तेरश्ल क्षणतिरस्करिणीपटलस्य’ चं०रा०। (स्त्री) इष्टका । इषु(इच्छायाम्)+तकन् । ‘इष्यशिभ्यां तकन्’ उ०३.१४८। । ‘इष्टकेषीकामलानां चिततूलभारिषु’ इति निर्देशात् ‘प्रत्ययस्थादिति इत्त्वं न ।’
इष्टकापथः	(न) इष्टं कापथमस्य । १.लावंच बेरु । २.इष्टिकानिर्मितः मार्गः।
इष्टगन्धः	(पुं) इष्टश्च असौ गन्धश्च । १.सुगन्धः। (वि) २.सुगन्धयुक्तः इष्टो गन्धः अस्य । (न) ३.सस्यविशेषः।
इष्टतमः	(वि) अतिशयेन इष्टः। इष्ट+तमप् । ‘अतिशायने तमविष्ठनौ’ ५.३.५५। नितरां प्रीतिपात्रम् ।
इष्टतरः	(वि) द्वयोः अतिशयेन इष्टः। इष्ट+तरप् । ‘द्विवचनविभज्योपपदे तरवीय सुनौ’ ५.३.५७। द्वयोर्मध्ये अत्यन्तं प्रीतिपात्रं कश्चित् ।
इष्टदेवः	(पुं) इष्टश्च असौ देवश्च । १.इष्टदेवता,वंशपारम्पर्येण आराध्यमाना देवता । २.उपास्यदेवता । (वि) ३.देवतापूजकः।
इष्टप्रयोगः	(पुं) इष्टस्य ,शिष्टप्रयुक्ततया निश्चितस्य प्रयोगः। १.व्याकरणनियमानुसारं क्रियमाणः शब्दप्रयोगः। २.शास्त्रनियमानुसारं क्रियमाणः शिष्टप्रयोगः।
इष्टव्रतः	(पुं) इष्टं व्रतं यस्य वा यः इष्टं व्रतम् आचरति । इष्टाव्रती ।
इष्टसाधनम्	(न) इष्टस्य अपेक्षितस्य साधनम् । १.अभीष्टसाधनम् । २.यागादिः।
इष्टापत्तिः	(स्त्री) इष्टस्य अपेक्षितस्य आपत्तिः सम्भवः। इष्टघटना,इष्टसमयः। ‘इष्टापत्तिं ब्रुवाणस्य त्रैलोक्ये नास्ति दूषणम् इष्टापत्तौ दोषान्तरमाह’ जग०।
इष्टापूर्तम्	(न) इष्टं च पूर्तं च अनयोः समाहारः। दीर्घः,पृषो०। धर्मकार्याचरणम्,अग्निहोत्रम्,तपः,वेदानुपालनम्,आतिथ्यं, वैश्वदेवादयः इष्टाः भवन्ति । कूपः,सरः,देवालयः,अन्नसत्रादयः ‘पूर्तः’ इत्युच्यते । ‘अग्निहोत्रं तपः सत्यं वेदानाञ्चानुपालनम् । आतिथ्यं  वैश्वदेवं च प्राहुरिष्टमिति स्मृतम् ॥ वापीकूपतटाकादि देवतायतनानि च । अन्नप्रदानमारामः पूर्तमित्याभिधीयते ॥ इष्टापूर्तविधेः सपन्नशमनात्’ म०वी०३.१।
इष्टार्थः	(वि) इष्टः अपेक्षितः अर्थः विषयः। ईप्सितविषयवस्तु वा कार्यम् ।
इष्टार्थोद्युक्तः	(वि) इष्टार्थे उद्युक्तः इष्टस्य प्राप्तौ उद्यमशीलता अस्य । अपेक्षितार्थोद्यमी ।
इष्टिः	(स्त्री) यज(देवपूजायाम्)+क्तिन् । ‘स्त्रियां क्तिन्’ ३.३.९४। १.यागः। ‘इष्टि वैश्वानरीं नित्यं निर्वपेदब्दपर्यये’ मनुः११.२७। इषु(इच्छायाम्)+क्तिन् । ‘स्त्रियां क्तिन्’ ३.३.९४। २.इच्छा । ‘इष्टिर्मखेच्छयोः’ हैमः। ३.पाणिनिमतानुसारं महाभाष्यकारस्य सम्मतिवचनम् ‘द्विपर्यन्नानामेवेष्टिः।’ 
इष्टिका	(स्त्री) इष्टका ।
इष्टिकापथिकः	(न) *लावंचद बेरु ।
इष्टिपचः	(वि) इष्टये इच्छायै पचति । डुपचष्(पाके)+अच् । ‘नन्दिग्रहि०’ ३.१.१३४। १.कृपणः,लोभी । २.राक्षसः।
इष्टिपशुः	(पुं) यज्ञपशुः।
इष्टी	(पुं)(इष्टिन्) इष्टम् अनेन । इष्ट+इनिः। ‘इष्टादिभ्यश्च’ ५.२.८८। यागकर्ता ।
इष्ट्वा	(अ) यज(देवपूजायाम्)+क्त्वा । ‘समानकर्तॄकयोः पूर्वकाले’ ३.४.२१। १.यागं कृत्वा । इषु(इच्छायाम्)+क्त्वा । ‘समानकर्तॄकयोः पूर्वकाले’ ३.४.२१। २.अपेक्ष्य । 
इष्मः	(पुं) इषु+मक् । १.कामदेवः। २.वसन्तऋतुः।
इष्वसनः	(पुं) इषवः बाणाः अस्यन्ते मुञ्चन्ते अनेन । असु(क्षेपणे)+ल्युट् । ‘करणाधिकरणयोश्च’ ३.३.११७। धनुः। ‘राममिष्वसनदर्शनोसुकं मैथिलाय कथयांबभूव सः’ रघुः११.३७।
इष्वासः	(पुं) इषवः बाणाः अस्यन्ते मुञ्चन्ते अनेन । इषु+असु(क्षेपणे)+घञ् । ‘हलश्च’ ३.३.१२१। १.धनुः। ‘अत्र शूरा महेष्वासा भीमार्जुनसमा युधि’ गीता१.४। (वि) इषून् अस्यति । २.बाणप्रयोक्ता । असु(क्षेपणे)+अण् । ‘कर्मण्यण्’ ३.२.१। 
इह	(अ) इदम्+हः। ‘इदमो हः’ ५.३.११,‘इदम इश्’ ४.३.३। १.अत्र,अस्मिन् प्रदेशे । ‘य इमे कृष्णमिहार्चयन्त्यनन्याः’ याद०१५.९३। २.इदानीम्,अस्मिन् काले । ३.अस्मिन् जन्मनि । ‘नेह नामुत्र तद्भवेत’ मनुः३.१८१। ४.अस्मिन् लोके । ‘इह नाकसदो न मानुषास्ते’ याद०१५.९३। ‘जयतादिह देवकीसुतोऽसौ’ याद०१५.९१। 
इहतनः	(वि) इदानीं भवः,अस्मिन् काले भवः,प्रस्तुतकालसम्बद्धः। इह+तुट्+टयुल् । ‘सायंचिरंप्राह्णेप्रगेऽव्ययेभ्यष्टौयुटयुकौ तुट् च’ ४.३.२३। इदानीन्तनः,एतत्कालसम्बद्धः।
इहत्यः	(वि) इह भवः,अस्मिन् प्रदेशे भवः। इह+त्यप् । ‘अव्ययात्त्यप्’ ४.२.१०४। १.अस्मिन् प्रदेशे विद्यमानः। २.अस्मिन् जन्मनि स्थितः। ३.अस्मिन् लोके स्थितः। इहत्य+कन्(स्वार्थे)। इहत्यकः।
इहलोकः	(पुं) अयं लोकः,अस्माभिः विद्यमान लोकः।
इहस्थः	(वि) इह तिष्ठति । इह+ष्ठा(गतिनिवृत्तौ)+कः। ‘सुपि स्थः’ ३.२.४। अत्रत्यः,अस्मिन् प्रदेशे विद्यमानः।
ई	 वर्णमालायाम् अयं चतुर्थः स्वरः। उदात्तानुदात्तस्वरित भेदेन त्रिविधः। पुनः सानुनासिकनिरनुनासिक इति भेदेन षड्धा । अयं वर्णः अभ्यन्तरविवृतप्रयत्नयुक्तः तालव्यः च ।
ई	(पुं) १.मन्मथः,कामदेवः। २.बाणः। ३.सर्पः। ४.गुहा । (स्त्री) ५.लक्ष्मीः। ६.पद्मदलम् । ७.जिह्वा । ८.इन्द्रधनुः। ९.सरस्वती । १०.पद्मकेसरः। (अ) ११.दया,अनुकम्पा । १२.विषादः। १३.कोपः। १४.सम्बोधनम् । ‘ई विषादेऽनुकम्पायां लक्ष्म्यां पुनरनव्ययम्’ मेदिनी०। ‘ईकारोब्जदले लक्ष्म्यां वाण्यां कमलकेसरे । रसनायां शक्रचापे बाणे फणिनि कन्दरे’ रत्न०।
ईक्षकः	(वि) दर्शकः। ईक्ष(दर्शने)+ण्वुल् । ‘ण्वुल्‌तृचौ’ ३.१.१३३। द्रष्टा ।
ईक्षणम्	(न) ईक्ष(दर्शने)+ल्युट् । ‘करणाधिकरणयोश्च’ ३.३.११७। १.नेत्रम् । ‘ननन्दुरानन्दजलाविलेक्षणाः’ याद०१४.६४। ईक्ष+ल्युट्(भावे)। ‘ल्युट् च’ ३.३.११५। २.दर्शनम्,दृष्टिः।  ‘तेषां मध्यगता साध्वी पत्युः पादार्पितेक्षणा’ कुमार०६.११। ‘इत्यद्रिशोभाप्रहितेक्षणेन’ रघुः२.२७।
ईक्षणिकः	(वि) ईक्षणम् अस्ति अस्य । ईक्षण+ठन् । ‘अत इनिठनौ’ ५.२.११५। सामुद्रिकशास्त्रानुसारं शुभाशुभफलवक्ता,सामुद्रिकज्यौतिषिकः। (स्त्री) ईक्षणिका ।
ईक्षतिः	(स्त्री) दर्शनम् । ईक्ष(दर्शने)+अतिः(बाहु०)। दृष्टिः।
ईक्षा	(स्त्री) दृष्टिः। ईक्ष(दर्शने)+अः। ‘गुरोश्च हलः’ ३.३.१०३। १.दर्शनम् २.विमर्शा,पर्यालोचनम् ।
ईक्षितम्	(न) दर्शनम् । ईक्ष(दर्शने)+क्तः(भावे)। ‘नपुंसके भावे क्तः’ ३.३.११४। १.दृष्टिः। (वि) ईक्ष+क्तः(कर्मणि)। ‘निष्ठा’ ३.२.१०२। २.दृष्टः।
ईडा	(स्त्री) प्रशंसा । ईड(स्तुतौ)+अः। ‘गुरोश्च हलः’ ३.३.१०३। स्तुतिः।
ईड्यः	(वि) श्लाध्यः। ईड(स्तुतौ)+ण्यत् । ‘ऋहलोर्ण्यत्’ ३.१.१२४। प्रशंसनीयः,स्तुत्यर्हः। ‘पुत्रं लभस्वात्मगुणानुरूपं भवन्तमीडचं भवतः पितेव’ रघुः५.३४।
ईतिः	(स्त्री) ईयते अनया । ईङ्(गतौ)+क्तिच् । ‘क्तिच् क्तौ च संज्ञायामे’ ३.३.१७४। १.क्लेशः। अतिवृष्ट्यनावृष्ट्यदयः षड्क्लेशाः। ‘अतिवृष्टिरनावृष्टिर्मूषकाः शलभाः खगाः। अत्यासन्नाश्च राजानः षडेता ईतयः स्मृताः॥’ ‘पुरूषायुषजीविन्यो निरातङ्का निरीतयः’ रघुः १.६३। २.प्रयाणम्,प्रवासः। ३.शिशुः,शावकः। ‘ईतिर्डिम्बे प्रवासेऽतिवृष्टयादिषटसु च स्त्रियाम्’ मेदिनी०।
ईदृक्ता	(स्त्री) ईदृशो भावः। ईदृश+तल् । ‘तस्य भावस्त्वतलो’ ५.१.११९। एतादृशी,एवं स्थितिः। ‘विष्णोरिवास्यानवधारणीयमीदृक्तया रूपमियत्तया वा’ रघुः१३.४।
ईदृक्षः	(वि) अयमिव पश्यति । ईदृश+क्सः(कर्मकर्त०)। एवंविधः,ईदृशः।
ईदृशः	(पुं) अयमिव पश्यति । इदम्+दृशिर्(प्रेक्षणे)+क्विन् । कर्मकर्त०’,‘त्यदादिषु दृशोऽनालोचने कञ्च’ ३.२.६०,‘इदंकिमोरीशकी’ ६.३.९०। १.एवं विधः। ‘इदमीदृगनीदृगाशयः प्रसभं वक्तुमुपक्रमेत कः’ किरा०२.२८। (वि) इदम्+दृशिर्(प्रेक्षणे)+कञ् । ३.२.६०। ईदृक् । २.एवं विधः। (स्त्री) ईदृशी । ‘तेजसः महतः ईदृशी गतिः’ कुमार०८.४३।
ईप्सा	(स्त्री) आप्तुमिच्छा । आप्लृ(व्याप्तौ)+सन्+अः+ईत् । ‘अ प्रत्ययात्’ ३.३.१०२,‘आप्ज्ञप्यृधामीत्’ ७.४.५५। १.अपेक्षा,इच्छा । २.प्राप्तुम् इच्छा । 
ईप्सितम्	(न) आप्लृ(व्याप्तौ)+सन्+क्तः(भावे)। ‘नपुंसके भावे क्तः’ ३.३.११४। १.इच्छा,प्रापुम् इच्छा । ‘ईप्सितं तदवज्ञानाद्विद्मि सार्गलमात्मनः’ रघुः१.७९। ‘ईप्सितस्य न भवेदुपाश्रयः’ किरा०१३.४। (वि)  आप्लृ(व्याप्तौ)+सन्+क्तः। ‘निष्ठा’ ३.२.१०२। २.प्राप्तुम् इष्टः। ‘क ईप्सितारसिरनिचयं मनः’ कुमार०५.५।
ईप्सुः	(वि) आप्तुम् इच्छुः। आप्लृ(व्याप्तौ)+सन्+उः। ‘सनाशंसभिक्ष उः’ ३.२.१६८। ईत् ‘आप्ज्ञप्यृधामीत्’ ५.४.५५। प्राप्तुम् इच्छुकः। ‘सौरभ्यमीप्सुरिव ते मुखमारुतस्य’ रघुः५.६९।
ईयिवान्	(वि)(ईयिवस्) इण्(गतौ)+क्वसुः। ‘उपेयिवाननाश्वाननूचानश्च’ ३.२.१०९,निपा०। प्ताप्तः।
ईरः	(वि) ईर(गतौ कम्पने क्षेपे च)+अच् । ‘नन्दिग्रहि०’ ३.१.१३४। १.गतिः,गमनम् । २.चलनम् । ३.क्षेपणम् ।
ईरणः	(पुं) ईर(गतौ कम्पने क्षेपे च)+युच् । ‘चलनशब्दार्थादकर्मकाद्युच्’ ३.२.१४८। १.वायुः,पवनः। (न) २.गमनम्,सञ्चारः। ३.चलनम्,कम्पनम् । ईर(भावे)+ल्युट् । ‘ल्युट् च’ ३.३.११५। (वि) ४.प्रेरणम्,चोदनम् । ईर+ल्युः। ‘नन्दिग्रहि०’ ३.१.१३४।
ईरिणम्*	(न) ईर+इनिम् । मरुस्थलम् । ‘मुहूर्तमिव निःशब्दमासीदीरिण संनिभम्’ रामा०।
ईरितः	(वि) ईर(गतौ कम्पने च)+क्तः। ‘निष्ठा’ ३.२.१०२। १.उक्तः। ‘यद्वासुदेवेनादीनमनादीनवमीरितम्’ माघः२.२२। २.प्रेरितः,नोदितः/नुन्नः। ‘अपरागसमीरणेरितः क्रमशीर्णाकुलमूलसन्ततिः’ किरा०२.५०।
ईरी	(वि)(ईरिन्) चलन्,गच्छन्,सञ्चरन् ।
ईर्म	(पुंन) ईरयति सुखम् । ईर(गतौ)+मन्(बाहु०)। व्रणः।
ईर्वारुः	(पुं) ईरं वारयति । ईर(गतौ)+क्विप् । वा०३.३.९४। वृञ्(वरणे)+उण्(बाहु०)। उर्वारुकसस्यम् ।
ईर्ष्यकः	(पुं) ईर्ष्य(ईर्ष्यायाम्)+ण्वुल् । ‘ण्वलुतृचौ’ ३.१.१३३। ईर्ष्यालुः।
ईर्ष्यन्	(वि)(ईर्ष्यत्) ईर्ष्य(ईर्ष्यायाम्)+शतृ । ‘लटः शतृशनचावप्रथमासमानाधिकरणे’ ३.२.१२४। असूयन् । बाहु०(स्त्री) ईर्ष्यत्+ङीप् । ‘उगितश्च’ ४.१.६। ‘ईर्ष्यन्त्या वदनमसिक्तमप्यनल्पस्वेदाम्बुस्नपितमजायतेतरस्याः’ माघः८.३६।
ईर्ष्या	(स्त्री) असूया । ईर्ष्य(ईर्ष्यायाम्)+अः। ‘गुरोश्च हलः’ ३.३.१०३। असहना । ‘निःशङ्कमन्याः सममाहितेर्ष्याः’ माघः३.१६। ‘करजदशनचिह्नं नैशमङ्गेऽन्यनारीजनितमिति सरोषमीर्ष्ययाशङ्कमावम्’ माघः११.३७। 
ईली	(स्त्री) ईर्यते । ईर(गतौ)+इन् । ‘सर्वधातुभ्यो इन्’ ४.११५,रस्य लः,रलयोरभेदः,वा ङीप् । भोज्यवस्तुकर्तनसाधनविशेषः। 
ईशः	(पुं) इष्टे । ईश(ऎश्वर्ये)+कः। ‘इगुपधज्ञाप्रीकिरः कः’ ३.१.१३५। १.शिवः। ‘सम्भोगवेश्म प्रविशन्तमन्तर्ददर्श पारावतमेकमीशः’ कुमार०९.१। २.परमात्मा । ३.पतिः,भर्ता,स्वामी । (वि) ४.स्वामी,प्रयत्नसंस्तम्भितविक्रियाणां कथंचिदिशा मनसां बभूवुः’ कुमार०३.३४। ५.समर्थः,शक्तः।
ईशकोणः	(पुं) ईशस्वामिकः कोणः उत्तरपूर्वयोः मध्ये विद्यमाना दिक् । ईशान्यदिक् ।
ईशा	(स्त्री) १.धनिका । २.दुर्गादेवी ।
ईशानः	(पुं) ईष्टे । ईश(ऎश्वर्ये)+चानश् । ‘ताच्छील्यवयोवचनशक्रिषु चानश्’ ३.२.१२९। १.शिवः,ईश्वरः। ‘ईशानः सकुसुमपल्लवैर्नगैस्तैः’ किरा०१७.६२। ‘परीत्येशानं त्रिः स्तुतिभिरूपगीतः सुरगणैः’ किरा०१८.४५। २.ईश्वरस्य अष्टमूर्तिषु अन्यतमः। ३.ईश्वरदेवताकं आद्रानक्षत्रम् । (वि) ४.स्वामी । ५.ऎश्वर्ययुक्तः।
ईशानी	(स्त्री) दुर्गा ।
ईशिता	(स्त्री) ईशिनो भावः। ईश+तल् । ‘तस्य भावस्त्वतलौ’ ५.१.११९। अणिमाद्यष्टैश्वर्येषु अन्यतमा । ईशित्वम् ।
ईशिता	(वि)(ईशितृ) ईष्टे । ईश(ऎश्वर्ये)+तृन् । ‘तृन्’ ३.२.१३५। स्वामी,प्रभुः। ‘तदीशितारं चेदीनां भवांस्तमवमंस्त मा’ माघः२.९५। (स्त्री) ङीप् । ईशित्री । ‘ऋन्नेभ्यो ङीप्’ ४.१.५।
ईशी	(वि)(ईशिन्) ईश(ऎश्वर्ये)+णिनिः। ‘आवश्यकाधमर्ण्ययोर्णिनिः’ ३.३.१७०। १.प्रभुः स्वामी । २.पतिः,भर्ता । (स्त्री) ईशिन्+ङीप् । ‘ऋन्नेभ्यो ङीप्’ ४.१.५। ईशिनी । 
ईश्वरः	(पुं) इष्टे । ईश(ऎश्वर्ये)+वरच् । ‘स्येशभासपिसकसो वरच्’ ३.२.१७५। १.शिवः। ‘ईश्वरोऽपि दिवसात्पयोचितं मन्त्रपूर्वमनुतस्थिवान्विधिम्’ कुमार०८.५०। २.परमात्मा । ‘ईश्वरः सर्वभूतानां हृद्देशेऽर्जुन तिष्ठति’ गीता १८.६१। ‘सम्भवो भावनो भर्ता प्रभवः प्रभुरीश्वरः’ वि०स०। ३.मन्मथः,कामदेवः। ४.राजा । ‘ऎश्वर्यादनपेतमीश्वरमयं लोकोऽर्थतः सेवते’ मुद्रा०१.१४। ५.प्रभवादिसंवत्सरेषु अन्यतमः। ६.जीवः। ७.पतिः,भर्ता । (वि) ८.धनिकः। ९.स्वामी । ‘ईश्वरो मन्मथे शम्भौ नाढये स्वामिनि वाच्यवत्’ मेदिनी०। (स्त्री) ईश्वरा । १०.गौरी । ‘विन्यस्तमङ्गलमहौषधिरीश्वरायाः’ किरा०५.३३। १२.लक्ष्मीः। ईश्वरी । ११.धनिकस्य पत्नी । १२.दुर्गादेवी । ‘ईश्वरी चे श्वरोपमायाम्’ मेदिनी०।
ईश्वरपूजकः	(पुं) ईश्वरस्य पूजकः। ईश्वरभक्तः।
ईषः	(पुं) ईष्+कः। आश्विनमासः।
ईषत्	(अ) ईष(गतिहिंसादर्शनेषु)+अत् । १.स्वल्पम्,किञ्चित् । ‘ईषत्तिर्यग्वलनविषमं कूणितप्रान्तमेतत्’ मालती०४.२। २.लघु ।
ईषत्करः	(वि) ईषत् करोति । डुकृञ्(करणे)+खल् । ‘ईषद् दुःसुषु कृच्छ्राकृच्छ्रार्थेषु खल्’ ३.३.१२६। अल्पप्रयासेन करणम्, निरायासेन करणम् । ‘ईषत्करः प्रपञ्चो हरिणा’ सि०कौ०। 
ईषत्पाण्डुः	(पुं) ईषत् किञ्चिदिव पाण्डुः श्वेतः। (वि) किञ्चिदिव पाण्डुः स्वेतः।
ईषदुष्णम्	(न) ईषदिव किञ्चिदिव उष्णम् । कवोष्वाम् ।
ईषद्रक्तः	(पुं) ईषत् किञ्चिदिव रक्तवर्णम् अस्य । १.किञ्चित् रक्तः। (वि) २.किञ्चिदिव रक्तवर्णीयः।
ईषा	(स्त्री) ईष(गतौ)+अः। ‘गुरोश्च हलः’ ३.३.१०२। १.हलदण्डः। २.रथस्य कश्चन भागः। ३.शकटस्य दीर्घकाष्ठः। ‘देवानामित्युपस्तम्भनस्य पश्चादीषाम्’ कात्या०२.३.१४। ‘ईषामन्ये हयानन्ये सूतमन्ये न्यपातयन्’ भा०वन०१४२.३३।
ईषादन्तः	(पुं) ईषा इव दीर्घः दन्तः अस्य । १.हलः इव दीर्घदन्तयुक्तः गजः। ‘उत्क्षिप्योच्चैः प्रस्फुरन्तं रदाभ्यामीषादन्तः कुञ्जरं शात्रवीयम्’ माघः१८.३८। २.दन्तुरः मनुष्यः। 
ईषिका	(स्त्री) ईषा इव । ईषा+कन् । १.गजाक्षिगोलकम् । २.ग्रासनिर्मितशस्त्रविशेषः। ‘सोऽभिमन्त्र्य शरेषीकामीषिकास्त्रेण वीर्यवान् । काकं तमभिसन्धाय ससर्ज पुरूषर्षभः’ रामा०।
ईषिरः	(पुं) ईष(हिंसने)+किरच् । अग्निः।
ईषीका	(स्त्री) तूलिका,वर्णलेपनकूर्चः,चित्रलेखनस्य साधनम् ।
ईहनम्	(न) ईह(चेष्टायाम्)+ल्युट् । ‘ल्युट् च’ ३.३.११५। १.अपेक्षा । २.प्रयत्नः।
ईहनीयः	(वि) ईह(चेष्टायाम्)+अनीयर् । ‘तव्यत्तव्यानीयरः’ ३.१.९६। अपेक्षितुं योग्यः,अपेक्षणीयः।
ईहमानः	(वि) ईह(चेष्टायाम्)+शानच् । ‘लटः शतृशानचौ’ ३.२.१२४। १.अपेक्षमाणः। २.प्रयतमानः।
ईहा	(स्त्री) ईह(चेष्टायाम्)+अः। ‘गुरोश्च हलः’ ३.३.१०३। १.अपेक्षा । २.प्रयत्नः,उद्यमः। ३.चेष्टा,व्यापारः।
ईहामृगः	(पुं) ईहाप्रधानो मृगः। १.वृकः। २.दशरूपकेषु अन्यतमः। ‘ईहामृगस्तु पुंसि स्यात् कोकरूपकभेदयोः’ मेदिनी०। ‘ईहामृगो मिश्रवृत्तश्चतुरङ्कः प्रकीर्तितः। मुखप्रतिमुखे सन्धी तत्र निर्वहणं तथा । नरदिव्यावनियमौ नायकप्रतिनायकौ’ सा०द०।
ईहावृकः	(पुं) ईहाप्रधानो वृकः। वृकः।
ईहितम्	(न) ईह(चेष्टायाम्)+क्तः। ‘नपुंसके भावे क्तः’ ३.३.११४। १.अपेक्षा,इच्छा । २.प्रयत्नः। ३.चेष्टा,व्यापारः। ‘अकृत्रिमप्रेमरसाहितैर्मनो हरन्ति रामाः कृतकैरपीहितैः’ किरा०८.४६। (वि) ४.अपेक्षितः। ‘यद्विस्मर्तुमपीहितं शमवता शान्तिं कुलस्येच्छता’ वेणी०१.२४। ५.प्रयतितः। ‘ह्रीमत्या शिरसीहितः सपुलकस्वेदोद्गमोत्कभ्पया’ रत्ना०१.१।
उ	 वर्णमालायां पञ्चम स्वरवर्णः। उदात्तानुदात्तस्वरितभेदेन त्रिधा । पुनः अनुनासिकाननुनासिकभेदाभ्यां षोढा । अयं च ओष्ठ्यः विवृतप्रयत्नीयः च । 
उ	(पुं) १.ईश्वरः। २.क्षत्रियः। ३.नेत्रम् । ४.ईश्वरशिरः। ५.विष्णुः।  (अ) ६.सम्बोधना । ‘उ मेति मात्रा तपसु निषिद्धा पश्चादुमाख्यां मुमुखी जगाम’ कुमार०१.२६। ७.क्रोधवाक् । ८.प्रश्ना । ९.अङ्गीकारः। १०.पादपूरणम् । ११.अनुकम्पा । १२.आज्ञा । 
उकारः	(पुं) १.ईश्वरः। २.उ इति वर्णः।
उक्तिः	(स्त्री) १.वाक् । वच्(परिभाषणे)+क्तिन् । ‘स्त्रियां क्तिन्’ ३.३.९४। ‘इत्युक्तवानुक्तिविशेषपरम्यं मनः समाधाय जयोपपत्तौ’ किरा०३.१०।  २.शब्दशक्तिः। 
उक्षणम्	(न) जलसेचनम् । उक्ष(सेचने)+ल्युट् । ‘ल्युट् च’ ३.३.११५। ‘वसिष्ठमन्त्रोक्षणजात्प्रभावात् उदन्वदाकाशमहीधरेषु’ रघुः५.२७।
उक्षतरः	(पुं) अल्पः उक्षः। उक्ष+तरप् । लघुशकटः। ‘अनुक्षणं नोक्षतरः प्रतीच्छति’ माघः१२.१०। 
उखा	(स्त्री) ओखति । उख(गतौ)+कः। ‘नन्दिग्रहि०’ ३.१.१३४। १.अन्नपात्रम् । २.अग्निकुण्डः।  
उग्रः	(पुं) उग्रं कर्म अस्य । उच्(समवाये)+रन् । ‘उ०२.२.८,गश्चन्तादेशः। १.शिवः। ‘वहन्विरूपंवपुरुग्ररेतश्चयेन वह्निः किल निर्जगाम’ कुमार०९.१७। २.वायुः। ३.क्षत्रियाच्छूद्रजातः। ४.शीग्रुवृक्षः। ५.केरलदेशः। ६.रौद्ररसः। ७.‘पारशवः’ राजदुर्गकोशअन्तःपुरादीनां रक्षकः। (न) ८.कोपः। (वि) ९.अपराधानुगुणं दण्डविधायकः। १०.क्रूरः। ११.तीव्रता । १२.दीर्घः। १३.कोपिष्टः। १४.पराक्रमी । १५.भयङ्करः। (स्त्री) उग्र+टाप् । ‘अजाद्यतष्टाप्’ । १६.पार्वती । १७.ajavaayn. १८..क्रूरा । 
उग्रकाण्डः	(पुं) कारवेल्लम् ।
उग्रतारा	(स्त्री) आपदपाकरी देवी । ‘तारकत्वात्सदा तारा महामोक्षप्रदायिनी उग्रापत्तारिणी यस्मादुग्रतारा प्रकीर्तिता ।’ 
उग्रधन्वा	(पुं)(उग्रधन्वन्) उग्रं भयङ्करः धनुः यस्य । उग्रधनु+अनङ् । ‘धनुषश्च’ ५.४.१३२। १.शिवः। (वि) २.उग्रः भयङ्करः धनुर्युक्तः। 
उग्रशेखरा	(स्त्री) उग्रः भयङ्करः शेखरः शिवः आवासत्वेनास्त्यस्याः। उग्रशेखर+अच्+टाप् । ५.२.१२७,‘अजाद्यतष्टाप्’ । गङ्गा ।   
उग्रसेनः	(पुं) १.सोमवंशजधृतराष्ट्रस्य पुत्रः। २.जनमेजयस्य सहोदरः। ३.कंसस्य पिता,देवकस्य सहोदरः।   
उचितम् 	(वि) योग्यम् । उच(समवाये)+क्तः। ‘गत्यर्थाकर्मक०’ ३.४.७२। १.अर्हम् । परिभ्रमैल्लोहितचन्दनोचितः’ किराता०१.३४। २.परिचितम्,अभ्यस्तम् । ‘अपत्यैरिवनीवारभागधेयोचितैर्मृगैः’ रघुः१.५०। ‘सार्धं कथञ्चिदुचितैःपिचुमर्दपत्रैः’ माघः५.६६। ३.श्रेष्ठम्,प्रशस्तम् । ४.ग्राह्यम्,अङ्गीकारार्हम् ।  
उच्चकैः	(अ)(उच्चकैस्) उच्चैः। उच्च+अकच् । ‘अव्ययसर्वनाम्नामकच्प्राक्टेः’ ५.३.७१। १.उन्नतम् । ‘अथोच्चकैरासनतः परार्ध्यात्’ किरात०२.५७। २.श्रेष्ठः,अतिशयः। ‘युवा कराक्रान्तमहीभृदुच्चकैरसंशयं सम्प्रति तेजसा रविः’ माघः१.७०। ३.दृढध्वनिः।   
उच्चटा 	(स्त्री) १.लसुनम् । २.दम्भचर्या । ‘उच्चटा दम्भचर्यायां प्रभेदे लसुनस्य च’ हैमः। 
उच्चदेवः	(पुं) श्री वासुदेवः,श्रीकृष्णः।
उच्चयः	(पुं) १.राशिः। उद्+चिञ्(चयने)+अच् । ‘एरच्’ ३.३.५६। ‘चित्रे निवेश्य परिकल्पितसत्वयोगा रूपोच्चयेन मनसा विधिना कृता नु’ शाकु०२.९। २.सङ्ग्रहणम् । ‘इति पुष्पोच्चयं निरूपयति’ शाकु०४। ३.नीवीबन्धः। शाटिकाञ्चलेन कट्यां बन्धनम् । ‘प्रियेऽपरा यच्छति वाचमुन्मुखी निबद्धदृटिः शिथिलाकुलोच्चया’ किराता०९.१५। 
उच्चलन्	(वि)(उच्चलत्) उद्+चल(सञ्चलने)+शतृ । ‘लटः शतृशानचौ’ ३.२.१२४। उपरि गच्छत् ।  
उच्चाटनम्	(न) उद+चट(भेदने)+णिच्+ल्युट् । ३.३.११५। १.निष्पाटनम् । २.पृथक्करणम् । ३.शून्यम्,आभिचारिककृत्यम् । ४.उड्डायनम् ।  
उच्चारः	(पुं) १.कथनम् । उद्+चर(गतौ)+णिच्+घञ् । ‘भावे’ ३.३.१८। २.पुरीषः। ‘मूत्रोच्चारसमुत्सर्गं दिवा कुर्यादुदङ्मुखः’ मनुः४.५०। ३.ग्रहाणां राशिपरिवर्तनम् ।
उच्चवचम्	(वि) उदक् च आवाक् च । १.अनेकविधम् । ‘उच्चावचं नैकभेदं’ अमरः। २.असमतलप्रदेशः। ‘भिन्नेषु रत्नकिरणैः किरणेष्विवेन्दोरुच्चावचैरुपगतेषु सहस्रसङ्ख्याम्’ माघः४.४६।
उच्चैःशिरस्	(वि) उच्चैरुन्नतं शिरो यस्य । १.उदारमनः यस्य । २.महात्मा । ‘क्षुद्रेऽपि नूनं शरणं प्रपन्ने ममत्वमुच्चैःशिरसां सतीव’ कुमार०१.१२।  
उच्चैश्रवा	(पुं)(उच्चैश्रवस्) उच्चैरुन्नतं श्रवः कर्णः अस्य । १.अमृतमथनात्प्राप्तः इन्द्रस्य अश्वः। ‘उच्चैश्रवा हयो पीयूषं तदनन्तरम्’ हरिवं०। (वि) २.उन्नतकर्णौ यस्य । उच्चैरुन्नतं शब्दं श्रुणोति । श्रु(श्रवणे)+असुन् । उ०४.१७९। ३.बदिरः।  
उच्छन्नः	(वि) उद्+छद(अपावारणे)+क्तः। ‘गत्यर्थाकर्मक०’ ३.४.७२। नष्टः,लुप्तः।  
उच्छादनम्	(न) उद्+छद(अपावारणे)+णिच्+ल्युट् । १.आच्छादकम् । २.सुगन्धद्रव्यलेपनम् । 
उच्छिखः	(वि) उद्गता शिखा यस्य । १.जाज्वल्यमानम् । ‘शमीतरुं शुष्कमिवाग्निरुच्छिखः’ किराता०१.३२। २.उद् व्याप्ता कान्तिः। ‘यतः परार्ध्यानि भृतान्यनूनैः प्रस्थैर्मुहुर्भूरिभिरुच्छिखानि’ माघः४.११।  
उच्छित्तिः	(स्त्री) उच्छेदः। उद्+छिदिर्(द्वैधीकरणे)+क्तिन् । ‘स्त्रियां क्तिन्’ ३.३.९४। १.समूलोत्पाटनम् । २.नाशः। ३.छेदनम् ।
उच्छिन्दन्	(वि)(उच्छिन्दत्) उद्+छिदिर्(द्वैधीकरणे)+शतृ । ‘लटः शतृशानचौ०’ ३.२.१२४। कर्तकः,छेदकः। 
उच्छिष्टम्	(न) १.यज्ञशेषः। २.देवाय कृतनैवेद्यम् । (वि) ३.भोजनानन्तरशेषः। ४.अनुभूतम् त्यक्तं च । ५.खादित्वा पर्णे शिष्टं भोजनम् । ‘रेवतीवदनोच्छिष्टपरिपूतपुटे्परिपूतपुटे दृशौ’ माघः। ६.पुरातनम्,tangalu ।
उच्छीर्ष्कम्	(न) उत् उत्तोल्य स्थापितं शीर्षं यत्र । उत्+शीर्ष+कप् । १.उपदानम् । २.शिरः। (वि) उद्गतं शीर्षं यस्य । 
उच्छूनम् 	(वि) उद्+टु ओ श्वि(गतिवृद्धयोःअ)+क्तः। ‘गत्यर्थाकर्मक०’ ३.४.७२। १.उन्नतम् । २.स्थूलम् । ३.oodikondiruva .
उच्छृङ्खलम्	(वि) उत्क्रान्तः शृङ्खलातः। वा०१.४.७९। १.अप्रतिबन्धः। अन्यदुच्छृङ्खलं सत्त्वमन्यच्छास्त्रनियन्त्रुतम्’ माघः२.६२। २.अराजकत्त्वम् । ३.अव्यवस्थितम् । 
उच्छोषणम्	(न) उद्+शुष(शोषणे)+णिच्+ल्युट् । ‘ल्युट् च’ ३.३.११५। १.शुष्कीकरणम् । (वि) शुष्ककरणम् । २.सन्तापः। ३.ज्वलनम् । ‘न हि प्रपश्यामि ममापनुद्याद्यच्छोकमुच्छोषणमिन्द्रियाणाम्’ गीता२.८।  
उच्छ्रायः	(पुं) १.औन्नत्यम् । उद्+श्रिञ्(सेवायाम्)+घञ् । ‘उदि श्रयतियौतिपूद्रुवः’ ३.३.४९। ‘भवन्ति नोद्दामगिरां कवीनामुच्छ्रायसौन्दर्यगुणा मृषोद्याः’ माघः४.१०। २.अभिवृद्धिः। ‘नीतोच्छ्रायंमुहुरशिअहिररश्मैरुस्रैः’ किराता०५.३१।
उच्छ्रितिः	(स्त्री) उद्+श्रिञ्(सेवायाम्)+क्तिन् । ‘स्त्रियां क्तिन्’ ३.३.९४। १.अभिवृद्धिः। २.औन्नत्यम् । 
उच्छ्वसन्	(वि)(उच्छ्वसत्) उच्छ्वासं श्वासोच्छ्वासं कुर्वन् । १.जीवन् । ‘निःसृतस्तिमिरभारनिरोधदुच्छ्वसन्निव रराज दिगन्तः’ किरात०९.२१। २.विकस्यमानम् । ‘उच्छ्वसत्कमलगन्धये ददौ पार्वतीवदनगन्धवाहिने’ किराता०८.१९। 
उच्छ्वासः	(पुं) १.प्राणवायुः। ‘उष्णोच्छ्वासं समधिकतरोच्छ्वासिना दूरवर्ती’ मेघः२.३९। २.आश्वासनम् । ३.ग्रन्थस्येकः भागः। 
उज्जयिनी	(स्त्री) आवन्तिदेशस्य मुख्यपट्टनम्, विक्रमादित्यस्य राजधानी ,सिप्रनदीतटे च विराजमाना नगरी । 
उज्जासनम्	(न) उद्+जसु(हिंसायाम्)+णिच्+ल्युट् । ‘ल्युट् च’ ३.३.११५। मारणम् ।  
उज्जीवनम्	
उज्जीवनम्	(न) उद्+जीव(प्राणधारणे)+ल्युट् । ‘ल्युट् च’ ३.३.११५। पुनः जीवनम् ।  
उज्जृम्भः	(पुं) उद्+जृभि(गात्रविनामे)+घञ् । ‘भावे’ ३.३.१८। १.विकसनम् । २.जृम्भणम् । ‘उज्जृम्भवदनाम्बोजा भिनत्त्यङ्गानि’ सा०द०।  
उज्ज्वलः	(पुं) उच्चैर्ज्वलति प्रकाशते । उद्+ज्वल(दीप्तौ)+अच् । ‘नन्दिग्रहि०’ ३.१.१३४। १.शृङ्गाररसः। (न) २.स्वर्णम् । (वि) ३.दीप्तिः,प्रकाशमानम् । ‘अथ स्वमायाकृतमन्दिरोज्वलं ज्वलन्मणि व्योमसदां सनातनम्’ किराता०८.१। ४.ज्वलत् । ‘उज्ज्वलालोकया स्निग्धा त्वया त्यक्ता न राजते’ मालती०१०.४। ५.शुभ्रम् । ६.स्वच्छम् । ७.विकसितम् । ८.निरातंङ्कम् । ‘स्वातन्त्यमुज्ज्वमवाप करेणुराजः’ माघः५.४८।  
उज्झः	(वि) उज्झ(उत्सर्गे)+अच् । ‘नन्दिग्रहि०’ ३.१.१३४। त्यागः। 
उञ्छः	(स्त्री) उछि(उञ्छे)+ल्युट् । ‘ल्युट् च’ ३.३.११५। १.क्षेत्रे धान्यसङ्ग्रहणानन्तरं पतित धान्याहरणम् । २.आपणे धान्यविक्रयणानन्तरं पतित धान्याहरणम् ।
उटम्	(न) १.पर्णम् । २.तृणम् । 
उटजः	(पुं) उटेभ्यः पर्णेभ्यः जायते । १.पर्णशाला । ‘नवोटजाभ्यन्तरसंभृतानलम्’ कुमार०५.१७। (न) २.कुटीरम् ।
उडु	(स्त्री) उ क्रोधं डयते । उ+डीङ्(विहायसा गतौ)+डुः। ‘विप्रसंभ्यो ड्वसंज्ञायाम्’ ३.२.१८०। १.नक्षत्रम् । ‘उत्तम्भितोडुभिरतीवतरां शिरोभिः’ माघः४.२५। (न) २.जलम् ।  
उडुचक्रम्	(न) उडूनां चक्रम् । नक्षत्रमण्डलम् । ‘वप्रेण पर्यन्तचरोडुचक्रः सुमेरुवप्रोऽन्वहमन्वकारि’ माघः३.३७।
उडुपः	(पुं) उडूः उडून् वा पाति । उडु+पा(रक्षणे)+कः। ‘आतोनुपसर्गे कः’ ३.२.४। १.उडुपतिः,चन्द्रः। (न) उडुनो जलात् पाति । उडुनो जलात् पाति । २.वृत्ताकारकनौका । ‘तितीर्षुं दुस्तरं मोहात् उडुपेन्स्स्स्मि सागरम्’ रघुः१.२। 
उडुलोमा	(पुं)(उडुलोमन्) उडुरिव लोम अस्य । ऋषिविशेषः। 
उड्डयनम्	(न) उद् उपरि डयनम् विहायसि गमनम् । उद्+डीङ्(विहायसा गतौ)+ल्युट् । ‘ल्युट् च’ ३.३.११५। 
उड्डामरः	(वि) १.उत्कृष्टः डामरः शिवोक्तशास्त्रविशेषः। २.भयङ्करः। ‘निर्यद्विषज्योतिरुज्जृम्भणोड्डामरव्यस्त’ मालती०५.२३। ३.उत्कृष्टः।  
उड्डीशः	(पुं) १.महेश्वरः। २.योगिनाम् उद्डयनोपायबोधकतन्त्रग्रन्थम् ।
उत्	(अ) ‘उत्’ शब्दः एतानर्थान् द्योतयति । १.प्रश्नः। २.संशयः। ३.विमर्शा । ४.अतिशयम् । ५.ऊर्ध्वभागः। 
उतथ्यः	(पुं) अङ्गिरसपुत्रः,बृहस्पतिरग्रजः। ‘त्रयोऽह्यङ्गिरसः पुत्राः एते सर्वत्र् विश्रुताः । बृहस्पतिरुतथ्यश्च संवर्तश्च दृढव्रतः।’ 
उत्कटः	(पुं) उत्+कटच् । ‘संप्रोदश्च कटच्’ ५.२२९। १.लवङ्गपत्रम् । २.आर्द्रकम् । ३.मरीचिका । ४.hippalee .५.मत्तः गजः। ६.मदः। (वि) ७.उग्रम् । ८.अतिशयम् । ‘अत्युत्कटैः पुण्यपापैरिहैव फलमश्नुते’ हितो०। ९.विषमम् । १०.दुरभिमानी । ‘उत्कटस्तीव्रमत्तयोः’ मेदिनी०।
उत्कण्ठः	(पुं) उद्गतः कण्ठं पादः यस्य । १.सुरतबन्धः। (वि) २.उद्गता ग्रीवा । ‘रथस्वनोत्कण्ठमुखे वाल्मीकीये तपोवने’ रघुः१५.११। ३.आतुरता । ४.आशिता ।
उत्कण्ठा	(स्त्री) उद्गता कण्ठता तीव्रता उत्सुकता । उत्+कठि(शोके)+अः। ‘गुरोश्च हलः’ ३.३.१०३। १.प्रियवस्तुप्राप्तौ उत्सुकता । ‘तत्प्राप्तीच्छां ससंकल्पामुत्कण्ठां कवयो विदुः।’ २.व्याकुलता । ‘यास्यत्यद्य शकुन्तलेति हृदयं संस्पष्टमुत्कण्ठया’ शाकु०।  
उत्करः	(पुं) उत्+कृ(विक्षेपे)+अप् । १.धान्यराशिः। २.समूहः। ‘स्फुरन्नखांशूत्करमञ्जरीभृतः’ किराता०८.५। ‘बहिः पुष्पोत्करैः कीर्णतीरां दूर्वाक्षतान्वितैः’ कुमार०१०.४५। ३.अवकरः। 
उत्कलः	(पुं) उत् कलाः यत्र । १.देशविशेषः इदानीन्तन ओडिस्साराज्यम् । २.उत्कलदेशवासिनः। ३.उत्कलदेशराज्ञः। ‘उत्कलादर्शितपथः कलिङ्गाभिमुखो ययौ’ रघुः४.३८। ४.पक्षिव्याधः। ५.भारवाहकभृत्यः। 
उत्कलिकाप्रायम्	(न) कर्कशवर्णयुक्तः समस्तपदयुक्तः गद्यकाव्यभेदः।
उत्कीर्णः	(पुं) उत्+कृ(विक्षेपे)+क्तः। ३.२.१०२। १.रन्ध्रीकृतम् । ‘मणौ वज्रसमुत्कीर्णे सूत्रस्यैवास्ति मे मतिः’रघुः१.४२। २.चित्रितम् । १लीनेवे प्रतिबिम्बितेव लिखितेवोत्कीर्णरूपेव च’ मालती०५.१०। ३.उपर्यानीतम् । ‘रजोभिस्तुरगोत्कीर्णैरस्पृष्टालकवेष्टनौ’ रघुः१.४२। ४.उत्पाटितम् । ‘उत्कीर्नचामीकरपङ्कजानां दिग्दन्तिदानद्रवदूषितानाम्’ कुमार०१३.३९।
उत्कुणः	(पुं) यूकः।
उत्कूटः	(पुं) उन्नतं कूटम् अग्रभागम् अस्य । छत्रम् । 
उत्कूलः	(वि) उत्क्रान्तः कूलात् । १.तीरक्रान्तः। उद्गतः कूलम् । २.प्राप्ततीरः। 
उत्कृष्टः	(वि) उत् उपरि कृष्टः आकर्षितः। उत्+कृष(विलेखने)+क्तः। ३.४.७२,३.२.१०२।  १.श्रेष्ठम् । २.उत्तमम् । ३.अतिशयम् । ४.उपरि उन्नीतम् । ५.कर्षितम् क्षेत्रम् ।
उत्कोचः	(पुं) आतंङ्कनिवारणाय अधिकारिणे दान धनम् ।   
उत्क्रमः	(पुं) १.विरुद्धक्रमः,प्रतिकूलकरं गमनम् । उत्+क्रमु(पादविक्षेपे)+घञ् । ‘भावे’ ३.३.१८। २.ऊर्ध्वगमनम् ।    
उत्क्रमणम्	(न) उत्+क्रमु(पादविक्षेपे)+ल्युट् । ‘ल्युट् च’ ३.३.११५। १.ऊर्ध्वगमनम् । २.निर्गमनम् । ३.प्राणसञ्चारस्थगनम् ।  
उत्क्रुष्टः	(पुं) उत्+क्रुश(आह्वाने रोदने च)+क्तः। ३.४.११४। १.उच्चैः आक्रोषः। २.उच्चैः सम्भाषणम् । ३.उच्चैः रोदनम् । 
उत्क्रोशः	(पुं) उत् क्रोशति प्लवति । उत्+क्रुश(आह्वाने)+अच् । ‘नन्दिग्रहि०’ ३.१.१३४। १.kuravapakshi . जलप्लवप्राणिः। २.उच्चैः आकृशति । 
उत्क्लेशः	(पुं) उत्+क्लिशू(विवाधने)+घञ् । ‘भावे’ ३.३.१८। ऊर्ध्वगमनवायुना जायमान क्लेशाः समस्याः। १.वमनादिकम् । २.शरीरगत धातुव्यत्यासः। 
उत्खचितम्	(वि) उत्+खन(बन्धने)+क्तः। ‘निष्ठा’ ३.२.१०२। १.ऊर्ध्वं बन्धितम् । २.सम्यक् रचितम् । ‘कुसुमोत्खचितान् कलीभृतश्चलयन् भृङ्गरुचस्तवालकान्’ रघुः८.५३।
उत्खातम्	(न) उत्+खनु(अवदारणे)+क्तः। ‘निष्ठा’ ३.२.१०२। १.गर्तखननम् । २.नाशनम् । (वि) ३.निष्पाटितम् । ‘फलैः संवर्धयामासुरुत्खातप्रतिरोपिताः’ रघुः४.३७। ४.समूलोत्पाटनम् । ‘उत्खातविपुलस्तम्भा नागास्त्रुटितश्रुङ्खलाः’ याद०१६.२०। ५.आकृष्टः। ‘लीलोत्खातमृणालकाण्डकवलच्छेदेषु संपादिताः’ मालती०९.३४। 
उत्खाय	(अ) निर्मूलनम् । उत्+खनु(अवदारणे)+ल्यप् । ‘समासेऽनञ्पूर्वे क्त्वो ल्यप्’ ७.१.३७। १.निष्पाटनम् । ‘वङ्गानुत्खाय तरसा नेता नौसाधनोद्यतान्’ रघुः४.३६।
उत्त	
उत्त	(वि) आर्द्रम् । उन्दी(क्लेदने)+क्तः। ‘गत्यर्थाकर्मक०’ ३.४.७२। 
उत्तंसः	(पुं) उद्+तसि(अलङ्कारे)+घञ् । ‘हलश्च’ ३.३.१२१। १.कर्णाभरणम् । ‘नोत्तंसं  क्षिपति क्षितौ श्रवणतः सा मे स्फुटेऽप्यागसि’ सा०द०। २.शिरोभूषणम् ।
उत्तमः	(पुं) उत्+तमप् । ‘अतिशायने तमबिष्ठनौ’ ५.३.५५। १.उत्तानपादरायसुरुच्योः पुत्रः। (वि) २.श्रेष्ठं,उत्कृष्टम् । ‘विघ्नैः पुनःपुनरपि प्रतिहन्यमानाः प्रारब्धमुत्तमगुणास्त्वमिवोद्वहन्ति’ मुद्रा०२.१७। ३.श्रेष्ठगुणी । ‘प्रायः प्रययमादत्ते स्वगुणे पूत्तमादरः’ कुमार०६.२०। ४.अधिकम् । ‘द्वैप्यानसादुत्तमलाभभाजः’ माघः ३.७६। (स्त्री) उत्तमा ।
उत्तमपुरुषः	(पुं) परमात्मा । ‘उत्तमः पुरुषस्त्वन्यः परमात्मेत्युदाहृतः’ गीता१५.१७।
उत्तमसाहसः	(पुं) साहसमधिकृततयाऽस्त्यस्य । उत्तमसाहस+अच् । ‘अर्शआदिभ्योऽच्’ ५.२.१२७। १.प्रथमदर्जादण्डः। ‘पणानां द्वे शते सार्धे प्रथमः साहसः स्मृतः। मध्यमः पञ्च विज्ञेयःसहस्रं त्वेव चोत्तमः’ मनुः१.१३८। (न) २.प्राणिहिंसादिकक्रूरकर्म जनोपकारकाणां ध्वंसकार्यम् ।  
उत्तम्भः	(पुं) उद्+स्तम्भु(रोधने)+घञ् । ‘हलश्च’ ३.३.१२१। १.आधारः,अवलम्बनम् । २.आधारस्तम्भः। 
उत्तरः	(पुं) उत्तेर्यते संसारोऽस्मात् । उद्+तॄ(प्लवनतरणयोः)+अप् । ‘ॠदोरप्’ ३.३.५७। १.उत्तरकुमारः। २.विष्णुः। ‘उत्तरो गोपतिर्गोप्ता’ वि०स०। ३.शिवः। ४.उतारदेशः। ५.उत्तरकालम् । ६.अग्निः। (स्त्रीन) ७.उत्तरफल्गुनी,उत्तराषाढा,उत्तराभाद्रा नक्षत्राणि । ८.प्रतिवचनम् । ९.निर्णयः। १०.समाप्तिः। ११.श्रेष्ठता । १२.मीमांसकानां पञ्चावयवतरः। ‘विषयो विशयश्चैव पूर्वपक्षस्तथोत्तरम् । निर्णयश्चेति सिद्धान्ताः शास्त्रेऽधिकरणं स्मृतम् ॥’ (वि) १३.ऊर्ध्वभागस्थम् । १४.वामभागस्त्वम् । १५.अधिकम् । १६.अग्रिम । ‘विधीयतां तत्र विधेयमुत्तरम्’ किरा०१.२५। १७.प्रधानम् । ‘धर्मोत्तरं मध्यममाश्रयन्ते’ रघुः१३.७। (स्त्री) उत्तरा । १८.विराटस्य पुत्री,अर्जुनस्य स्नुषा, अभिमन्युपत्नी । १९.धनुषः सौन्दर्यम् । ‘उत्तरं प्रतिवाक्ये स्यादुदीच्ये प्रवरोर्ध्वयोः। उत्तरस्तु विराटस्य तनये दिशि चोत्तरा’ विश्व०। २०.उत्तरादिक् ।    
उत्तरकाण्डः	(पुं) श्रीमद्रामायणस्य उत्तरकाण्डम् । 
उत्तरङ्गः	(वि) उद्गताः तरङ्गाः यस्य । ‘अवृष्टि संरम्भमिवाम्बुवाहमपामिवाधारमनुत्तरङ्गम्’ कुमार०३.४८।   
उत्तरपटः	(पुं) १.उत्तरीयम् शरीर्रोत्तरभागे आच्छादकवस्त्रम् । २.शय्याच्छादकवस्त्रम् । 
उत्तरायणम्	(न) १.सूर्यस्य उत्तरस्यां दिशि सञ्चारः। २.सूर्यस्य उत्तरस्यां दिशि सञ्चरणकालः मकरसंक्रान्तितः कर्काटकसंक्रान्तिपर्यन्तं षण्मासाः। 
उत्तानपादः	(पुं) १.स्वायम्भुमनोः प्रथमपुत्रः,राजा,ध्रुवकुमारस्य पिता च । उत्तानः ऊर्ध्वं स्थितः पादः यस्य । २.परमात्मा त्रिविक्रमदेवः।  
उत्तानपादजः	(पुं) उत्तानपादाज्जातः। उत्तानपाद+जनी(प्रादुर्भावे)+डः। ‘पञ्चम्यामजातौ’ ३.२.९८। ध्रुवः।
उत्तितीर्षु	(वि) उत्तरितुम् इच्छुः। उद्+तॄ(प्लवनतरणयोः)+सन्+उः। ‘सनाशंसभिक्ष उः’ ३.२.१६८। १.उत्तारः तीरं प्राप्तुम् इच्छा । २.परीक्षायां स्पर्धायां उत् तरितुम् सफलताम् प्राप्तुम् इच्छुः।  
उत्तिष्ठन्	(वि)(उत्तिष्ठत्) उत् उपरि तिष्ठत् स्स्थितिं प्राप्यमानः। उत्+ष्ठा(गतिनिवृत्तौ)+शतृ । ‘लटः शतृशानचौ०’ ३.२.१२४। १.उपर्युत्तिष्ठमानः। (स्त्री) उत्तिष्ठन्ती ।
उत्तीर्णः	(पुं) तीर्णः। उत्+तॄ(प्लवनतरणयोः)+क्तः। ‘निष्ठा’ ३.२.१०२। १.तीर्णग्रामः। २.कष्टेन मुक्तः। ३.परीक्षायां तीर्णः। ४.अधः अवतारितम् । ‘उतीर्णभारलघुनाप्यलघूलपौघसौहित्यनिःसहतरेण तरोरधस्तात्’ माघः५.६२।   
उत्तुङ्गम्	
उत्तुङ्गः	(वि) उत् उत्कृष्टेन तुङ्गः उन्नतः। अतिशयेन उन्नतम् । ‘अध्यासामासुरुत्तुङ्गभीरुमध्याम्’ माघः२.५। 
उत्तुषः	(पुं) उत् उद्गतं तुषः धान्यावरनकम् । भर्जित धान्यम् । कन्नडभाषायां ‘मण्डक्कि’ इति ।
उत्तोलनम्	(न) उद्+तुल(उन्माने)+ल्युट् । ‘ल्युट् च’ ३.३.११५। १.उत् उपरि उन्नीय तोलनम् सन्तुलनम् । २.सन्तुलनयन्त्रम् ।
उत्थानम्	(पुंन) १.उत् उपरि स्थानम् स्थितिः। उद्+ष्ठा(गतिनिवृत्तौ)+ल्युट् । ‘ल्युट् च’ ३.३.११५। २.उदयः। ‘निदर्शयामास विशेषद्श्यमिन्दुं नवोत्थानमिवेन्दुमत्यै’ रघुः६.३१। ३.उद्यमम् । ‘मेदश्छेदकृशोदरं लघु भवत्युत्थानयोग्यं वपुः’ शाकु०२.५। ४.पुनरुज्जीवनम् । ५.विरेचनम् । ६.पुस्तकम् । ७.युद्धम् । ८.आङ्गनम् । ९.हर्षः। १०.स्वराष्ट्रविषयकचिन्तनम् । ११.जागरणम् ।  
उत्थितिः	(स्त्री) उद् स्थितिः। उद्+ष्ठा(गतिनिवृत्तौ)+क्तिन् । ‘स्त्रियां क्तिन्’ ३.३.९४। १.अभिवृद्धिः। २.उत्थानम् ।
उत्पतः	(पुं) उत् उपरि गच्छति । उद्+पत्लृ(गतौ)+अच् । ‘नन्दिग्रहि०’ ३.१.१३४। १.पक्षिः। (वि) २.उड्डयनम् । ‘स्युः खगोत्पतवारङ्ककण्ठाग्निर्व्योमचारिनः’ त्रिकाण्ड०। 
उत्पत्तिः	(स्त्री) उत्पद्यते अस्मात् । उत्+पद(गतौ)+क्तिन् । ‘स्त्रियां क्तिन्’ ३.३.९४। १.जननम् । ‘उत्पत्तिरेव विप्रस्य मूर्तिर्धर्मस्य शाश्वती’ मनुः१.९८। २.सृष्टिः। ३.लाभः। ४.क्षेत्रफलम् । ५.कारणम् ।  
उत्पतथः	(पुं) उत्क्रान्तः पन्थानम् । अन्यायमार्गम् । क्षिप्तावरोधाङ्गनमुत्पथेन गाम्’ माघः १२.२४।
उत्पलम्	(न) उत् पलति । १.नीलकमलम् । उत्+पल(गतौ)+अच् । ‘नन्दिग्रहि०’ ३.१.१३४। ‘आददे मृदुविलोलपलाशैरुत्पलैश्चषकवीचिषु कम्पः’ किराता००९.५६। changalukoShTa. (वि) उत्कान्तः पलं मांसः। २.कृशः। ‘उत्पलं कुष्ठभूरुहे इन्दीवरे मांसशून्ये’ हैमः। 
उत्पलशारिवा	(स्त्री) उत्पला च सा शारिवा च । sogadegida.
उत्पाटनम्	(न) उत्+पट(भाषार्थे)+णिच्+ल्युट् । ‘ल्युट् च’ ३.३.११५। समूलं निस्कासनम् । 
उत्पातः	(पुं) उत् उपरि पातः स्थितिः। उत्+पत्लृ(गतौ)+घञ् । ‘भावे’ ३.३.१८। १.उत्पतनम् । २.अड्डयनम् । ‘एकोत्पातेन ते लङ्कामेष्यन्ति हरियूधपाः’ रामा०। ३.शुभाशुभसूचकचिह्नम् । ‘उत्पात इव भूतानामुद्भूव भयानकः’ याद०१६.२७। ४.दुर्घटना ।   
उत्पादः	(पुं) उत्+पद(गतौ)+घञ्(भावे)। ‘भावे’ ३.३.१८। १.सृष्टिः। ‘दुःखे च शोणितोत्पादे शाखाङ्गच्छेदने तथा’ याज्ञः२.२२५। २.उद्भूतः पादः अस्य ।  
उत्पादकः	(पुं) उत्+पद(गतौ)+ण्वुल् । ‘ण्वुल्तृचौ’ ३.१.१३३। १.जनकः। ‘उत्पादकब्रह्मदात्रोर्गरीयान् ब्रह्मदः पिता’ मनुः२.१४६। उत् ऊर्ध्वं स्थिताः पादाः अस्य । २.शरभमृगः अष्टपदी । (स्त्री) उत्पादिका । ३.जननी । ४.उत्पादनकर्त्री । ५.geddaluhula |   
उत्पित्सा	(स्त्री) उत्पतितुम् इच्छा । उत्+पत्लृ(गतौ)+सन्+अः। ‘अ प्रत्ययात्’ ३.३.१०२। 
उत्प्रेक्षणम् 	(न) उत्+प्र+ईक्ष(दर्शने)+ल्युट् । ‘ल्युट् च’ ३.३.११५। १.ऊहा । २.धर्मसाम्यात् सम्भावना । ३.परिवीक्षणम् । 
उत्प्लवः	(पुं) उत् उपरि प्लवः गमनम् । उत्+प्लुङ्(गतौ)+अप् । ‘ॠदोरप्’ ३.३.५७। १.उड्डयनम्,उत्पतनम् । ‘तदात्तमात्मानमवेत्य संभ्रमात्पुनःपुनः प्रायसदुत्प्लवायसः’ नैष०१.१२५। (स्त्री) उत्प्लवा । २.नौका । ३.उडुपः।    
उत्फुल्लः	(वि) उत्+फुल्ल(विकसने)+अच् । ‘नन्दिग्रहि०’ ३.१.१३४। १.विकसितः। ‘उत्फुल्लस्थलनलिनीवनादमुष्मादुद्भूतः सरसिजसम्भवः परागः’ किराता०५.३९। २.विस्तृतम् ।  
उत्सः	(पुं) उन्त्ति जलेन । उन्दी(क्लेदने)+सः। उ०३.६८। १.जलोद्गमभूमिः। २.जलप्रवाहः। 
उत्सर्गः	(पुं) उत्+सृज(विसर्गे)+घञ् । ‘अकर्तरि च कारके संज्ञायाम्’ ३.३.१९। १.सामान्यशास्त्रम् । २.व्ययः। ३.त्यागः। ‘विभज्य मेरुर्नयदर्थिसात्कृतो न सिन्धुरूत्सर्गजलव्ययैर्मरुः’ नैष०१.१६। ४.परित्यागः। ‘श्रीलक्षणोत्सर्गविनीतवेषाः’ कुमार०७.४५। ५.समाप्तिः। ६.प्रतिपुष्यमासे वेदाध्ययनत्यागः। ७.विरेचनम् ।
उत्सर्पिणी	(स्त्री) जैनमतानुसारं कल्पकालभागद्वयोः प्रथमभागः। उत्सर्पिणिकाले जगतः संवर्धनम् तथा मनुष्याणां अनुभवोपभोगाः वर्धन्ते । 
उत्सर्पितम्	(वि) उत्+सृप्लृ(गतौ)+क्तः। ‘निष्ठा’ ३.२.१०२। १.उत्थापितम् । २.समीपमानीतम् । ‘उत्सर्पितोर्मिचयलङ्घिततीरदेशमौत्सुक्यनुन्नमिव वारि पुरः प्रतस्थे’ किराता०८.५५। 
उत्सवः	(पुं) उत्+षु(प्रसवैश्वर्ययोः)+अप् । ‘ॠदोरप्’ ३.३.५७। १.सन्तोषजनकः कार्यक्रमः पर्व इत्यादयः। २.सन्तोषः। ‘श्लाघ्यान्वयेति नयनोत्सवकारिणीति निर्व्यूढसौहृदरसेति गुणोज्ज्वलेति’ मालती०६.१७। ‘विधुर्विधुन्तदस्येव पूर्णस्तस्योत्सवाय सः’ माघः२.६१। ‘पराभवोऽप्युत्सव एव मानिनाम्’ किराता०१.४१। ३.वर्धनम् । ४.कोपः। ५.अत्याशा । 
उत्सादनम्	(न) उत्साद्यते मर्दनरूपकशुद्धीकरणम् अनेन । उद्+षदलृ(विशरणादौ)+णिच्+ल्युट्(करणे)। ‘‘करणाधिकरणयोश्च’ ३.३.११७। १.अङ्गमर्दनचूर्णम् । २.चूर्णेन मर्दयित्वा शुद्धीकरणम् । ‘उत्सादनं च गात्राणां स्नापनोच्छिष्टभोजने’ मनुः २.२०९। ३.नाशनम् । ‘उत्सादनार्थः लोकानां धुन्धुर्नाममहासुरः’ भा०।  
उत्साहः	(पुं) उत्+षह(मर्षणे)+घञ् । ‘हलश्च’ ३.३.१२१। १.इच्छा,प्रवृत्तिः। ‘मन्दोत्साहः कृतोऽस्मि मृगयापवादिना भाढव्येन’ शाकु०२। २.प्रभुशक्तितरः। ‘शक्तयस्तिस्रः प्रभावओत्साहमन्त्रजाः’ अमरः। ३.स्थिरबुद्ध्या क्रियमाण दीर्घप्रयत्नः। ४.अध्यवसायः,निश्चयः। ५.वीररसस्य स्थायीभावः। ‘उत्तमप्रकृतिर्वीर उत्साहस्थायीभावकः’ सा०द०३.२३२। ६.सूत्रम् । ‘उत्साहस्तूद्यमे सूत्रे’ मेदिनी०। 
उत्सिक्तः	(वि) उत्+शिच्(क्षरणे)+क्तः। ‘निष्ठा’ ३.२.१०२। १.गर्वितः। २.वर्धितः। ३.कृतसमाधानभङ्गः। ‘जानीयादस्थिरां वाचमुत्सिक्तमनसां तथा’ मनुः८.७१। 
उत्सृज्य	(अ) उत्+सृज(विसर्गे)+ल्यप् । १.त्यक्त्वा । ‘उत्स्रुज्त कुसुमाशयनं नलिनीदलकल्पितस्तनावरणम्’ शाकु०३.१९। २.दत्त्वा । 
उत्सेकः	(पुं) उत्+षिच(क्षरणे)+घञ् । ‘भावे’ ३.३.१८। १.गर्वः। ‘उपदा विविशुः शश्वन्नोत्सेकाः कोसलेश्वरम्’ रघुः४.७०। २.उद्रेकः। ‘सौहित्यात्पृथवः क्वथन्ति रुधिरोत्सेकाश्चमत्कारिणः’ म०वी०५.३३। ३.उत्क्षेपः।  
उत्सेधः	(पुं) उत्+षिध(गत्याम्)+घञ् । ‘भावे’ ३.३.१८। १.उन्नताम् । ‘बबन्ध बालारुणबभ्रु वल्कलं पयोधरोत्सेधविशीर्नसंहति’ कुमार०५.८। (न) २.शरीरम् । ‘उत्सेधश्चोच्छ्रूये काये’ विश्व०।     
उद्	(अ) ‘उद्’ इति शब्दः एतानर्थान् द्योतयति । १.प्रकाशनम् । २.पृथक्करणम् । ३.ऊर्ध्वकर्म उत्तिष्ठति । ४.आश्चर्यम् । ५.प्राधान्यम् । ६.लङ्घति । ७.अभावः। ८.मुक्तिः। ९.प्रधान्यम् । १०.ऊर्ध्वमुखम् । ११.सम्पादनम् । १२.बन्धनम् । १३.शक्तिः। 
उदक्(च्)	(वि) उद्+अञ्चु(गतौ)+क्विन् । ‘ऋत्विग्दधृक्स्रग्दिगुष्णिगञ्चुयुजिक्रुञ्चां च’ ३.२.५९। १.ऊर्ध्वगमनम् । २.ऊर्ध्वप्रदेशः। ३.उत्तरादिक् । ४.उत्तरप्रदेशः। ५.उत्तरकालः। ‘तेनोदीचीं दिशमनुसरेस्तिर्यगायामशोभी’ मेघः१.५७।
उदकम्	(न) उन्दी(क्लेदने)+क्वुन् । उ०२.३९। जलम् । ‘अनीत्वा पङ्कतां धूलिमुदकं नावतिष्ठते’ माघः२.३४।
उदकान्तः	(पुं) उदकस्य जलस्य अन्तः तीरप्रदेशः। १.उदञ्चुः। २.तटः। ‘भगवन्, ओदकान्तात् स्निग्धो जनोऽनुगन्तव्य इति श्रूयते’ शाकु०४।
उदक्प्रवणः	(वि) दक्षिणतः उत्तरं प्रति अवरोहः। क्रमनिम्नभूमिः। ‘दक्षिणाप्रवणञ्चैव प्रयत्नेनोपपादयेत्’ मनुः३.२०६। 
उदक्यः	(वि) उदकमर्हति । उदक+यत् । ‘दण्डादिभ्यः’ ५.१.६६। १.जलेन वर्धितुमर्हः। २.अशुचिः, शुच्यर्थं जलं काङ्क्षति । (स्त्री) उदक्या । ३.रजस्वला । ‘ऋतुमत्याप्युदक्यापि’ अमरः। ४.उदन्या,पिपासा । 
उदधानः	(पुं) उदकं धीयते अत्र । उदक+डुधाञ्(धारणपोषणयोः)+ल्युट् । ‘करणाधिकरणयोश्च’ ३.३.११७,‘उदकस्योदः संज्ञायाम्’ ६.३.५७। १.मेघः। २.घटः। 
उदधिः	(पुं) उदकानि धीयन्ते अत्र । उदक+डुधाञ्(धारणपोषणयोः)+किः। १.समुद्रः। ‘उदधेरिव मन्थेन पीडितस्य समुत्थितैः’ याद०। २.घटः। ३.मेघः। ४.जलाशयः। ५.चत्वारि इति सङ्ख्या ।
उदधिकन्या	(स्त्री) उदधेः समुद्रराजस्य कन्या पुत्री । लक्ष्मी ।
उदधिमेखला	(स्त्री) उदधिः समुद्रः एव मेखला कट्याभरणम् यस्याः। पृथ्वी,भूमण्डलम् । 
उदन्तः	(पुं) उदगतः अन्तः यस्य । १.वृत्तान्तः। । ‘श्रुत्वा रामः प्रियोदन्तं मेने तत्सङ्गमोत्सुकः’ रघुः१२.६६। २.साधुः,धार्मिकः। ‘उदन्तः साधुवार्तयोः’ मेदिनी०।  
उदभारः	(पुं) उदकस्य भारः प्रवाहः। जलप्रवाहः। 
उदयः	(पुं) प्रातः सूर्यदर्शनपर्वतः। उद्+इण्(गतौ)+अच् । ‘एरच्’ ३.३.५६। १.उदयपर्वतः। ‘उदितमुदितदीप्तिर्याति यः’ माघः११.१२। २.उन्नतिः। द्विषतामुदयः सुमेधसा गुरुरस्वन्ततरः सुमर्शणः’ किराता०२.८। ३.उत्पत्तिः। ४.आदायः। ५.सृष्टिः। ६.श्रेयः। ‘विहीयमानानुदयाय तेन’ किराता०३.३२। ७.अभिवृद्धिः। ८.उत्थानम् । ९.कार्यफलम् । ‘आगमैः सदृशारम्भः प्रारम्भसदृशोदयः’ रघुः१.१५। १०.राशीनां प्रारम्भस्थानम् । 
उदरम्	(न) उद्+ऋ(गतौ)+अच् । ‘नन्दिग्र्हि०’ ३.१.१३४। १.शरीरस्य मध्यभागः तस्य अन्तः च । २.युद्धम् । ३.उदररोगभेदः। ‘उदरं जठरे युधि’ मेदिनी०।
उदरथि	(पुं) उद्+ऋ(गतौ)+घथिन् । उ०४.८८। समुद्रः। ‘उदर्थिः समुद्रः’ सि०कौ०।
उदरम्भरिः 	(वि) स्व उदरं भरति इति । उदर+डुभृञ्(भरणपोषणयोः)+इन्+मुम् । ‘फलेग्रहिरात्मम्भरिश्च’ ३.२.२६। स्वार्थपरः। ‘ज्योत्स्ना करम्बमुदरम्भरयश्चकोराः’ अनर्घ०। 
उदराध्मानम्	(न) उदरस्य वातसम्बन्धी रोगः। 
उदरावर्तः	(पुं) उदरस्य आवर्त इव । नाभिः। 
उदर्कः	(पुं) उदर्क्यते । उद्+अर्क(स्तवने)+घञ् । ‘अकर्तरि च कारके संज्ञायाम्’ ३.३.१९। १.उत्तरकालः। २.‘नन्वयमुदर्कः प्राक्तनस्य दुष्कर्मणः’ दशकु०। २.मदनकण्टकः।
उदर्चिः	(पुं)(उदर्चिस्) १.अग्निः। ‘प्रक्षिप्योदर्चिषं कक्षे शेरते तेऽभिमारुतम्’ माघः२.४२। उद् ऊर्ध्वम् अर्चिः शिखा । २.मन्मथः। ३.शिवः। (वि) ४.ऊर्ध्वव्याप्तज्वाला वा कान्तिः। ‘स्फुरन्नुदर्चिः सहसा तृतीयादक्ष्णः कृशानुः किल निष्पपात’ कुमार०३.७१। 
उदलावणिकम्	(वि) उदकीभूतं लवणमुदलवणं तेन संस्कृतम् । उदक+लवण+ठक् । ‘संस्कृतम्’ ४.४.३। लवण्जलेन निर्मितम् ।
उदश्वित्	(न) उदकेन श्वयति वर्धते । उदक+टु ओश्वि(गतिवृद्ध्योः)+क्विप् । ‘क्विप् च’ ३.२.७६। १.जलपूरणेन वर्धित पदार्थः। २.तक्रम् ।  
उदस्तम् 	(वि) उद्+असु(क्षेपणे)+क्तः। क्तः। ‘निष्ठा’ ३.२.१०२। १.अधः सारितम् । ‘उदस्ताधोरणः’ दशकुमा०। २.उपरि क्षिप्तम् । ‘दयिताय सासवमुदस्तमपतदवसादिनःकरात्’ माघः१५.८१। ३.अपसारितम् ।
उदात्तः	(पुं) उत् उच्चैः आदीयते । उद्+डिदाञ्(दाने)+कः। १.स्वराणामुच्चारनशैली । ‘उच्चैरुदात्तः’ सि०कौ०। २.चतुर्विधनायकान्यतमः। ३.भेरिदुन्दुभिपणकादयः। ४.अर्थालङ्कारभेदः। (वि) ५.श्रेष्ठः। ६.प्रसिद्धः। ७.दानी ।
उदारः	(पुं) उदात्तः। 
उदासः	(पुं) उद्+आस्(उपवेशने)+घञ् । ‘भावे’ ३.३.१८। १.उपेक्षा । २.विरक्तः। ३.निःस्पृहः,निरपेक्षः।। 
उदाहरणम्	(न) उद्+आ+हृञ्(हरणे)+ल्युट् । ‘ल्युट् च’ ३.३.११५। १.कथनम् । २.संभाषणम् । ३.दृष्टान्तम् । ‘प्रध्वसितान्धतमसस्तत्रोदाहरणं रविः’ माघः२.३३। ४.प्रतिज्ञादि पञ्चावयवतरः। 
उदितम्	(न) वद(व्यक्तायां वाचि)+क्तः। ‘नपुंसके भावे क्तः’ ३.३.११४। १.कथनम् । वद(व्यक्तायां वाचि)+क्तः। ‘निष्ठा’ ३.२.१०२। २.कथितम् । उद्+इण्(गतौ)+क्तः। ‘गत्यर्थाकर्मक०’ ३.४.७२। ३.जातोदयः। ‘उदिते ततः सपदि लब्धपदैः क्षणदाकरेनुपदिभिः प्रययौ’ किराता०९.२६। ४.उत्थितः। ‘व्यक्तोदितस्मितमयूखविभासितोष्ठः’ किराता०२.५९। ५.उत्पन्नम् । ‘उदितोरुसादमतिवे  पथिमत्सुदृशोभिभर्तृ विधुरं त्रपया’ माघः९.७७।  
उदित्वरम्	(वि) उद् उपरि इत्वरम् गमनस्वभावः। उद्+इण्(गतौ)+क्वरप् । ‘इण्नशिजिसर्तिभ्यः क्वरप्’ ३.२.१६३। ऊर्ध्वगमः। ‘शशिमयं दहनास्त्रमुदित्त्वरं मनसिजस्य विमृश्यवियोगिनी’ नैष०४.३८। (स्त्री) उदित्वरी ।  
उदीची	(स्त्री) उद् उत्तरम् अञ्चति अर्कम् । उद्+अञ्चु(गतौ)+ईत्+ङीप् । ‘उद ईत्’ ६.४.१३९,‘उगितश्च’ ४.१.६। उत्तरादिक् । ‘आसाद्य वाचं स भृशं दिदीपे काष्ठामुदीचीमिव तिग्मरश्मिः’ किराता०३.५५। 
उदुम्बरम् 	(पुं) उं शम्भुं वृणोति इति । उत्कृष्टम् उम्बरम् । १.वृक्षविशेषः। उद्+वृञ्(वरणे)+खच्+मुम् । ‘संज्ञायां भृतॄवृजिधारिसहितपिदमः’ ३.२.४६,‘अरुर्द्विषदजन्तस्य मुम्’ ६.३.६७। २.देहली । ३.नपुंसकः। ४.कुष्ठरोगः। (न) ५.ताम्रम् । ६.औदुम्बरम् फलम् ।  
उदेजयम्	(वि) उद्+एजृ(कम्पने)+खश् । ‘एजेः खश्’ ३.२.२८। उद्वेगकरः.कम्पनं जनयति । ‘उदेजयान् भूतगणान् न्यषेधीत्’ भट्टिः१.१५।
उद्गमः	(पुं) उद्+गम्लृ(गतौ)+घञ् । ‘भावे’ ३.३.१८। १.उत्पत्तिः। ‘कुतो वा महोदधिं वर्जयित्वा पारिजातस्योद्गमः’ मालती०७। २.उपरि व्यापृतम् । ‘बाहुबन्धनापवारितपयोधरोद्गमम्’ मालती०७। ३.अङ्कुरः। ‘परिसरविषयेषु लीढमुक्ताहरिततृणोद्गमशङ्कया मृगीभिः’ किरा०५.३८। ४.उत्थानम् । ‘रोमोद्गमः प्रादुरभूदुमायाः’ कुमार०७.७७। 
उद्गमनीयम्	(न) उद् उपरि गमनीयम् धर्तुं योग्यम् । उद्+गम्लृ(गतौ)+अनीयर् । १.प्रक्षालित वस्त्रम् । ‘तव्यत्तव्यानीयरः’ ३.१.९६। ‘सा मङ्गलस्नानविषुद्धगात्री गृहीत पत्युद्गमनीयवस्त्रा’ कुमार०७.११। (वि) २.उपरि प्रेषितुं योग्यम् । 
उद्गाता	(पुं)(उद्गातृ) उद्गायति सामवेदम् । उद्+गै(शब्दे)+तृच् । उ०२.९४। ‘अध्वर्यूद्नातृहोतारो यजुः सामर्ग्विदः क्रमात्’ अमरः।  
उद्गारः	(पुं) उद्+गृ(निगरणे)+घञ् । ‘उन्न्योर्ग्रः’ ३.३.२९। १.वमनम् । खर्जूरीस्कन्धनद्धानां मदोद्गारसुगन्धिषु” रघुः४.५७। २.उदाहरणम् । पुरावृत्तोद्गारैरपि च कथिता कार्यपदवी’ मालती०२.१३। ३.लालारसः। ४.देवदारुः। ५.कण्ठध्वनिः। ६प्रतिध्वनिः।  
उद्गारशोधनः	(पुं) कृष्णजीरिका ।
उद्घः	(पुं) उत्कृष्टः ज्ञायते । १.प्रशंसा । २.करः। ३.शरीरस्थ वायुः। ४.अग्निः। (वि) प्रशस्तम् । 
उद्घटनम्	(न) उद्+घट(भाषार्थे)+णिच्+ल्युट् । ‘ल्युट् च’ ३.३.११५। १.पृथक्करणम् । २.करण्डसय आच्छादकनिस्कासनम् । ३.पिहितद्वारस्य निस्कासनम् । ४.पिहितमुखस्य निस्कासनम् । 
उद्घाटनम्	(न) उद्+घट(संघाते)+णिच्+ल्युट् । ‘ल्युट् च’ ३.३.११५। १.उद्घटनम् । २.प्रकाशनम् । ३.कूपात् जलाहरणपात्रविशेषः।  
उद्घातः	(पुं) १.प्रारम्भः। ‘उद्घातः प्रणवो यासां न्यायैस्त्रिभिरुदीरणम्’ कुमार०२.१२। २.कम्पनम् । ‘ययावनुद्घातसुखेन मार्गं स्वेनैवपूर्णैव मनोरथेन’ रघुः। ३.suttige. ४.पादस्खलनम् । ५.पूरकरेचककुम्भकप्राणायामः। (वि) ६.उन्नतम् ।
उद्घोषणम्	(न) उद्+घुषिर्(अविशब्दने)+ल्युट् । ‘ल्युट् च’ ३.३.११५। १.प्रकटीकृत अभिप्रायः। २.प्रचारः। ३.दृढतया कथनम् । (स्त्री) उद्घोषणा ।
उद्दंशः	(पुं) उद्+दंश(दशने)+अच् । ‘नन्दिग्रहि०’ ३.१.१३४। १.tigaNe. २.यूकः। ३.मशकः। 
उद्दण्डः	(पुं) उद्गतः दण्डः। १.उन्नतदण्डः। उत्क्रान्तो दण्डं दमनम् । २.शिक्षयापि न बाध्यः। (वि) भयङ्करः। 
उद्दमितः	(वि) उद्+दमु(उपशमे)+क्तः। ‘निष्ठा’ ३.२.१०२। शिक्षितः। 
उद्दानम्	(न) उद्+ दो(अवखण्डने)+ल्युट् । ‘ल्युट् च’ ३.३.११५। १.बन्धः। २.उद्यमः। ३.चुल्ली । ४.वडवाग्निः। ५.कटिभागः। 
उद्दान्तः	(वि) ‘उद्दमितः’ इति पदस्यैवार्थः।
उद्दामः	(पुं) १.वरुणः। २.दण्डकस्य प्रकारभेदः। (वि) दाम्नः निर्गतः। ३.निर्बन्धः। ४.निर्विरोधः। ‘उद्दामप्रमदाकपोलनिपतत्सिन्धूररागारुणैः सैन्दूरीक्रियते जनेन चरणन्यासैःपुरः कुट्टिमम्’ रत्ना०१.११। ४.प्रगल्भः,धैर्यशाली । ५.प्रबलः। उद्दामदेहपरिदाहमहाज्ज्वराणि’ मालती०६.१३। ६.मदोन्मत्तता । ७.भीभत्सः। ‘विपमडामरोद्दामशरीरसन्निवेशः’ मालती०३। ८.अतिशयम् । ‘उद्दामोत्कलिकां विपाण्डुररुचं प्रारब्धजृम्भां क्षणात्’ रत्ना०२.४। ९.गभीरम् । 
उद्दालः	(पुं) उद्दालयति । उद्+दह(विशरणे)+ण्वुल् । ‘ण्वुल्तृचौ’ ३.१.१३३। १.challemara. २.उद्दालकमहर्षिः। गुरु अयोधधौम्यऋषिणा कार्याज्ञप्तः जलप्रवाहनिरोधाय स्वयमेव सुप्तः गुरुना अनेन नाम्ना आहूतः। ३.पतितसावित्रीकत्वदोषनिवारणव्रतम् । 
उद्दिष्टः	(वि) उद्+दिश(अतिसर्जने)+क्तः। ‘निष्ठा’ ३.२.१०२। १.अपेक्षितम् । २.उपदिष्टम् । ३.उल्लिखितम्,निर्दिष्टम् ।
उद्देशः	(पुं) उद्+दिश(अतिसर्जने)+घञ् । ‘भावे’ ३.३.१९। १.प्रदेशः। ‘अये, प्रवातसुभगोऽयमुद्देशः’ शाकु०३। २.विषयान्वेषणम् । ३.उपदेशः। ४.उपदेशस्थलम् । ५.अनुसन्धानम् । ६.अभिलाषा । ७.सङ्ग्रहः। ‘एष तूद्देशतः प्रोक्तो विभूतेर्विस्तरो मया ’ गीता१०.४०। ८.विषयः। 
उद्देश्यम्	(न) उद्+दिश(अतिसर्जने)+ण्यत् । ‘ऋहलोर्ण्यत्’ ३.१.१२४। १.अनुवाद्यम् । २.उपदिश्यमानम् । ३.उदाह्रियमाणम् । ४.विषयवस्तु । 
उद्योतः	(पुं) उद्+द्युत(दीप्तौ)+घञ् । ‘सृ स्थिरे’ ३.३.१७। १.प्रकाशः। २.महाभाष्यस्य प्रसिद्धं व्याख्यानम् । ३.काव्यप्रकाशस्य एकं व्याख्यानम् । (वि) ४.प्रकाशनम् ।
उद्द्रावः	(पुं) उत्कॄष्टः द्रावः यस्य । उद्+द्रु(गतौ)+घञ् । ‘उदि श्रयतियौतिपूद्रुवः’ ३.३.४९। १.धावनम् । २.पलायनम् । (वि) वेगेने धावनं यस्य । 
उद्धतः	(पुं) उद्+हन(हिंसायां)+क्तः। ‘गत्यर्थाकर्मक०’ ३.४.७२। १.आस्थानक्कुस्तिपटुः। (वि) गर्वितः। ‘उपजापसहान् विलङ्घयन् सविधाता नृपतीन् महोद्धतः’ किराता०२.४७। ३.अविनीतः। ४.उत्थितम् । ५.उड्डयितम् । ‘यदस्य यात्रासु बलोद्धतं रजः’नैष०१.८। ६.अधिकम् । ‘योषिदुधतमनोभवरागा मानवत्यपिययौ दयिताङ्गम्’ किराता०९.६८। ७.कठिनम् । ‘वचनैरस्तां महीयसो न खलु व्येति गुरुत्त्वमद्धतैः’ माघः१६.२७। ८.भव्यम् ।
उद्धरणम्	(न) उद्+हृञ्(हरणे)+ल्युट्(भावे)। ‘ल्युट् च’ ३.३.११५। १.विमोचनम् । ‘सप्त व्यतीयुस्त्रिगुणानि तस्य दिनानि दीनोद्धरणोचितस्य’ रघुः२.२५। १.निर्मूलनम् । २.वमनम् । ३.ऋणमुक्तिः। ४.संसारबन्धमुक्तिः। ५.उत्थापनम् । ६.उन्नयनम् । ‘यत्नवानपि तु श्रीमाल्लाङ्गूलोद्धरणे ततः’ भा०वन०१४९.२२।
उद्धवः	(पुं) उद्धुनोति अपाकरोति दुःखम् । उद्+धूञ्(कम्पने)+अच् । ‘नन्दिग्रहि०’ ३.१.१३४। १.उत्सवः। २.आनन्दः। ३.यागाग्निः। ४.श्रीकृष्णस्नेहितः। ‘भारतीमाहितभरामथानुद्धतमुद्भवः’ माघः२.६९। ‘उद्धवो यादवभिदि महे च क्रतुपावके’ मेदिनी०। 
उद्दधानम्	(न) उद्गीयते अस्मिन् अग्निः। १.उद्+डुधाञ्(धारणपोषणयोः)+ल्युट् । ‘करणाधिकरणयोश्च’ ३.३.११७। १.चुल्ली । (वि) २.उद्गतम् । ‘उद्दानमुद्गते वाच्यलिङ्गं चुल्यां नपुंसकम्’ मदिनी०। 
उद्धारः	(पुं) उपरि आहरणम् । उधृञ्(हरणे)+घञ् । ‘भावे’ ३.३.१९। १.उत्कर्षः,उन्नयनम् । २.ऋणम् । ३.ऋणविमोचनम् । ४.आपद्भ्यः त्राहि । ५.युद्धे राज्ञे प्राप्त सम्पत्तिः। ६.‘राज्ञश्च दद्युरुद्धारमित्येषा वैदिकी श्रुतिः’ मनुः७.९७। ७,मुक्तिः। ८.अभ्युदयः। 
उद्धुरः	(वि) उद्गता धूरस्मात् । उद्+धू+अः। ‘ऋक्पूरब्धूःपथामानक्षे’ ५.४.७४। १.भाररहितम् । २.दृढम् । ‘प्रसकलकुचबन्धुरोद्धुरोरः प्रसभविभिन्नतनूत्तरीयबन्धा’ माघः७.३४। ३.उच्चैः। ‘पश्चाद्बद्धभुजं पितरमिद्धुरध्वनिमहाजनानुयातमानीय’ दशकु०। ४.सम्पूर्णम् । ‘जग्मे जयोद्धुरविशालविषाणमुक्ष्णा’ माघः ५.६४। ५.समर्थः। ६.उत्सुकः। ‘प्रियमपासुमुपासितुमुद्धराः’ नैष०४.४६। 
उद्धूतः	(वि) उद्+धूञ्(कम्पने)+क्तः। ‘निष्ठा’ ३.२.१०२। १.कम्पितम् । ‘पुनानं पवनोद्धूततैर्धूमैराहुतिगन्धिभिः’ रघुः१.५३। २.उन्नीतम् । ‘उत्फुल्लस्थलनलिनीवनादमुष्मादुद्धूतः’ किराता०१.५३।  
उद्धूलनम्	(न) उद्गता धूलिः। उद्+धूलि+णिच्+ल्युट् । ‘ल्युट् च’ ३.३.११५। १.उत्क्षिप्त सुगन्धचूर्णम् । २.सुगन्धचूर्णलेपनम् । ‘भस्मोद्धूलनं भद्रमस्तु भक्ते’ कुव०। ३.साम्बारचूर्णम् । 
उद्धूषणम्	(न) रोमाञ्चः। 
उदधृतम्	(वि) उपरि आहृतम् । उद्+हृञ्(हरणे)+क्तः। ‘निष्ठा’ ३.२.१०२। १.उन्नयनम् । ‘निक्षेपणाय पदमुद्धृतमुदहन्ती’ कुमार०५.८५। २.पृथक्कृतम् । ३.अनुभूतम् । ४.आहृतम् । ५.निष्पाटितम् । ‘न जातु वैनायकमेकमुद्धृतं विषाण्मद्यापि पुनः प्ररोहति’ माघः१.६०। ६.प्रेषणम् । ‘ताभिषङ्गो नृपतिर्निषङ्गादुद्धर्तुमैच्छत्प्रसभोद्धृतारिः’ रघुः२.३०। 
उद्भटः	(पुं) उद्+भट(भृतौ)+घः। ‘पुंसि संज्ञायां घः प्रायेण’ ३.३.११८। १.शूर्पः। २.कूर्मः। ३.सूर्यः। (वि) श्रेष्ठः। ‘पदे पदे सन्ति भटाः रणोद्धटाः’नैष०१.१३२। ४.उदारः।
उद्भवः	(पुं) उद्गतो भवो भववन्धो यस्मात् । उद्+भू+अप् । ‘ॠदोरप्’ ३.३.५७। १.विष्णुः। उद्भवः क्षोभणो देवः’ वि०स०। २.उत्पत्तिः। ‘दिलीपसूनुर्मणिराकरोद्भवः’ रघुः३.१८। ३.उत्पत्तिकारणम् । ४.उत्पत्तिस्थानम् । (वि) ५.संसारान्मुक्तिः। 
उद्भावनीयम्	(वि) उद्+भू(सत्तायाम्)+णिच्+अनीयर् । ‘तव्यत्तव्यानीयरः’ ३.१.९६। १.कल्पनीयम् । २.सृजनीयम् । ३.स्रष्टुं योग्यम् । ४.निर्मातुम् अर्हम् ।  
उद्भासः	(पुं) उद्+भासृअ९दीप्तौ)+घञ् । ‘भावे’ ३.३.१८। १.प्रकाशः। २.कान्तिः। 
उद्भिज्जः	(पुं) उद्भिदो जातम् । उद्+भिद्(भेदने)+जनी(प्रादुर्भावे)+डः। ‘पञ्चम्यामजातौ’ ३.२९८। १.भूमिं भित्वा उद्भवति । सस्यपादपवृक्षलताः। ‘उद्भिज्जाः स्थावराः सर्वे बीजकाण्डप्ररोहिणः’ मनुः१.४६। २.अङ्कुरः। (वि) अङ्कुरितम् । ३.प्रकाशित आशयः। 
उद्भूतिः	(स्त्री) उद्+भू(सत्तायाम्)+क्तिन् । ‘स्त्रियां क्तिन्’ ३.३.९४। १.उत्पत्तिः। २.उन्नतिः। ‘वरः शम्भुरलं ह्येष त्वत्कुलोद्भूतये विधिः’ कुमार०६.८२। (न) उद्भूतम् । (पुं) उद्भूतः।  
उद्भेदः	(पुं) उद्भिद्यते । उद्+भिदिर्(विदारणे)+घञ् । ‘भावे’ ३.३.१८। १.विशेषतया गोचर्यते । २.प्रकाशते । ‘उमास्तनोद्भेदमनुप्रवृद्धौ मनोरथो यः प्रथमं बभूव’ कुमार०७.२४। ३.भेदनम् । ४.जलोत्सेकः। ५.पार्थक्यम् । ६.रोमाञ्चः।
उद्यन्	(वि)(उद्यत्) उद्+इण्(गतौ)+शतृ । ‘लटः शतृशानचावप्रथमासमानाधिकरणे’ ३.२.१२४। १.उत्तिष्ठन् । ‘अथोच्चकैरासनतः परार्ध्यादुद्यन् स धूतारुणवल्कलाग्रः’ किराता०२.५७। २.उद्गमः। ‘उद्यत्कृशानुशकलेषु खुराभिघातात्’ माघः५.९। ३.उदयमानः। ‘नेक्षेतोद्यन्तमादित्य नास्तं यन्तं कदाचन’ मनुः४.३७। (स्त्री) उद्यन्ती । 
उद्यतम्	(न) उद्+यमा(उपरमे)+क्तः। ‘नपुंसके भावे क्तः’ ३.३.११४। १.प्रयत्नम् । (वि) प्रयत्नितम् । ‘तदाशु कर्तुं त्वयि जिह्ममुद्यते विधीयतां तत्र विधेयमुत्तरम्’ किराता०१.२५। ३.उन्नीतम् । ‘न तेन सज्यं क्वचिदुद्यतं धनुः’ किराता०१.२१। ‘प्रजार्थसाधने तौ हि पर्यायोद्यतकार्मुकौ’ रघुः ४.१६। (पुं) उद्यमः,उद्यासः। (स्त्री) उद्यतिः। 
उद्यानम् 	(पुंन) उद्+या(प्रापणे)+ल्युट्(अधि०)। ‘करणाधिकरणयोश्च’ ३.३.११७। १.उपवनम् । ‘व्यावृत्तगतिरुद्याने कुसुमस्तोयसाध्वसात्’ कुमार०२.३५। २.प्रयाणम् । ३.प्रयोजनम् ।    
उद्यापनम्	(न) उद्+या(प्रापणे)+णिच्+ल्युट् । ‘ल्युट् च’ ३.३.११५। आन्तप्रापणम् । व्रतादीनां सम्पूरणम् समापनम् । 
उद्यामः	(पुं) भारद्रव्यवाहे द्रव्यरक्षार्थरज्जुरचिता । उद्+यम(उपरमे)+घञ् । ‘हलश्च’ ३.३.१२१। शिक्यम् ।  
उद्यासः	(पुं) प्रयत्नः। उद्+यमु(प्रयत्ने)+घञ् । ‘भावे’ ३.३.१८। उद्यमः।
उद्युक्तः	(वि) उत्साहपूर्वक प्रयत्नयुक्तः। उद्+युजिर(योगे)+क्तः। ‘गत्यर्थाकर्मक०’ ३.४.७२। उद्योगशीलः,साहसी ।
उद्योगः	(पुं) उद्+युजिर्(योगे)+घञ् । ‘भावे’ ३.३.१८। उद्यमः,प्रयत्नः। ‘तद्दैवमिति संचिन्त्य त्यजेन्नोद्योगमात्मनः’ पञ्चतं०। 
उद्योजकः	(वि) उद्योगं कारयति यः। उद्+युजिर्(योगे)+णिच्+ण्वुल् । ‘ण्वुल्तृचौ’ ३.१.१३३। प्रयोजकः। 
उद्रः	(पुं) उनत्ति । उन्दी(क्लेदने)+रक् । उ०२.१३। सागरवराहः। ‘तद्भेदाः शिंशुमारोद्रशंकवो मकरादयः’ अमरः। 
उद्रथः	(पुं) उद्गतः रथः यस्मात् । १.रथयन्त्रविशेषः। २.कुक्कुटः। ‘उद्रथः रथकीले स्यात्ताम्रचूडाख्यपक्षिणि’ मेदिनी०। 
उद्रिक्तः	(वि) उद्+रिचिर्(विरेचने)+क्तः। ‘गत्यर्थाकर्मक०’ ३.४.७२। १.अधिकः। २.स्फुटः,स्पष्टः।  
उद्रुतः	(वि) उद्+द्रु(गतौ)+क्तः। ‘गत्यर्थाकर्मक०’ ३.४.७२। पलायितः। ‘उद्यातमुद्रुतमनोकहजालमध्यादयः शशं गुणमनल्पमवन्नवाप’ माघः५.२५। 
उद्वपनम्	(उद्+डुवप्(बीजसन्ताने)+ल्युट् । ‘ल्युट् च’ ३.३.११५। १.दानधर्मः। २.उत्क्षेपणम् । ३.समूलोत्पाटनम् । 
उद्वर्तः	(पुं) उद् अधिकं वर्तते । उद्+वृतु(वर्तने)+घञ् । ‘भावे’ ३.३.१८। १.शेषः। २.आधिक्यम् । (वि) ३.अधिकं भूत्वा शिष्टम् । 
उद्वर्तनम् 	(न) उद्+वृतु(वर्तने)+णिच्+ल्युट् । ‘करणाधिकरणयोश्च’ ३.३.११७। १.उत्सादनम् । २.उत्पतनम् । ३.horalaaduvudu. ‘चटुलशफरोद्वर्तनप्रोक्षितानि’ मेघः१.४०। ४.मर्दनम् । ५.लेपनम् ।  
उद्वहः	(पुं) उद् ऊर्ध्वं वहति नयति । उद्+वह(प्रापणे)+अच् । ‘नन्दिग्रहि०’ ३.१.१३४। ऊर्ध्वलोकं नयति पितॄन् । १.पुत्रः। २.आवहादिसप्तवायुतरः। ३.विवाहः। (वि) ४.वंशवर्धकः। ‘उदयमस्तमयं च रघूद्वहात्’ रघुः९.९। ५.अग्रनयः। ६.प्रधानः। (स्त्री) उद्वहा । ७.कन्या । 
उद्विग्नः	(वि) उद्+आ विजी(भयचलनयोः)+क्तः। ‘गत्यर्थाकर्मक०’ ३.४.७२। १.भ्रान्तः। २.व्याकुलः। ३.भीतः। ‘निमग्नोद्विग्न संह्राणैः पप्रे दीनैश्च मेदिनी’ भट्टिः४.४२। 
उद्वेगः	(पुं) १.भयम् । शान्तोद्वेगस्तिमितनयनं दृष्टभक्तिर्भवान्या’ मेघ०१.३६। २.भीतिः। ३.चिन्ता । ४.क्लेशः। ‘यो जिह्वायं बाधते उद्वेगं जनयति’ सुश्रुतः। ५.कम्पनम् । (न) ६.पूगफलम् । (वि) ७.उत्कृष्टः वेगः अस्य । उद्गतः वेगः यस्मात् ।८.निश्चलः। 
उद्वेल्लः	(वि) उत्क्रान्तः वेलाम् । १.उत्तारः। ‘भयप्रलयोर्द्वेलादाचख्युनैॠतो दधेः’ रघुः१०.३४। २.अतिक्रान्तः। ‘उद्वेलवेगांस्तनतो गभीरमौर्वप्रतिच्छन्दविदीप्तदृष्टीन्’ याद०२०.१५। ३.अधिकम् । 
उद्वेष्टनम्	उद्+वेष्ट(वेष्टने)+ल्युट् । ‘ल्युट् च’ ३.३.११५। १.प्राकारः। २.आवरणम् । (वि) ३.शिथिलबन्धनम् । ‘आलोकमार्गं सहसा व्रजन्त्या कयाचिदुद्देष्टनवान्तमाल्यः’ रघुः७.६।   
उन्दुरुः	(पुं) उनत्ति । उन्दी(क्लेदने)+उरुः(बाहु०)। मूषकः। उन्दरः,उन्दुरः,उन्दूरः इत्यपि रूपाणि सन्ति । 
उन्नः	(वि) उन्दि(क्लेदने)+क्तः। ‘निष्ठा’ ३.२.१०२। १.आर्द्रम् । २.दयालुः। ‘उन्नं क्लिन्ने दयापरे’ हैमः। 
उन्नतः	(वि) उद्+णम(प्रह्वत्त्वे शब्दे च)+क्तः। ‘गत्यर्थाकर्मक०’ ३.४.७२। १.दीर्घः।  ‘दधतमुन्नतसानुसमुद्धतां धृतसितव्यजनामिव जाह्नवीम्’ किराता०५.१५। २.श्रेष्ठः। ‘परिमलविष्यस्तदुन्नतानामनुगमने खलु संपदोऽग्रतःस्थाः’ माघः०७.२७। ३.ubbiruva . ‘संक्षिप्तं निबिडोन्नतस्तनमुरः पार्श्वे प्रमुष्टे इव’ मालती०२.३।
उन्नतानतम्	(न) उन्नतं च तदानतं च । उन्नतावनतप्रदेशः। 
उन्नतिः	(स्त्री) १.उत्कर्षः। उद्+णम(प्रह्वत्त्वे)+क्तिन् । ‘स्त्रियां क्तिन्’ ३.३.९४। अभ्युदयः। ‘असतामनिशं तथाप्यहो गुरुहृद्रोगकरी तदुन्नतिः’ माघः१६.२२। २.औन्नत्यम् । ३.प्रतिष्ठा । ‘स्तोकेनोन्नतिमायाति स्तोकेनायात्यधोगतिम्’ हितो०। ४.गरुडस्य पत्नी । 
उन्नयः	(पुं) उत् उपरि नयः वहनम् । उद्+णीञ्(प्रापणॆ)+अच् । ‘एरच्’ ३.३.५६। १.उद्वहनम्,उन्नायः। २.ऊहा । 
उन्नाहः	(पुं) उद्+णह(बन्धने)+घञ् । ‘भावे’ ३.३.१८। १.उन्नीय बन्धनम् । (न) म्२.यवागुः। ‘चुक्रं धातुघ्नमुन्नाहम्’ अभि०चि०। 
उन्निद्रम्	(वि) उद्गता निद्रा यस्य । १.विकसितम्,अभिवर्धितः। ‘उन्निद्रप्रियकमनोरमं रमण्याः’ माघः८.२८। उद्गता निद्रा यस्मात् । २.निद्रारहितः। ‘तामुन्निद्रामवनिशयनांसौधवातायनस्थः’ मेघः२.२५। उद्गता निद्रा यस्य । ३.त्यक्तनिद्रः। 
उन्मज्जकः	(वि) उत् कण्ठदघ्नजले मज्जकः। उद्+टु मस्जो(शुद्धौ)+ण्वुल् । ‘ण्वुल्तृचौ’ ३.१.१३३। १.कण्ठदघ्नजले स्थित्वा तपमानः। ‘कण्ठदघ्ने जले स्थित्वा तपः कुर्वन् प्रवर्तते । उन्मज्जकः स विज्ञेयः स्नापसो लोकपूजितः।’ २.जलान्तादुद्गम्य प्लवते । 
उन्मत्तः	(पुं) उन्मत्तं करोति । उन्मत्त+णिच्+अच् । ‘नन्दिग्रहि०’ ३.१.१३४। १.उन्मादकवृक्षः। २.मुचुकुन्दवृक्षः। (वि) ३.बुद्धिमत्तः। ४.पानमत्तः। ५.कोपिष्टः। ६.भूतग्रस्तः। ‘मदोन्मत्तस्य भूपस्य कुञ्जरस्य च गच्छतः’ पञ्चतं०।
उन्मनः	(वि)(उन्मनस्) १.उत्कण्ठता । २.उत्सुकता । ३.प्रियवस्तुप्राप्तौ इच्छा त्वरा । ‘उन्मनाः प्रथमजन्मचेष्टितान्यस्मरन्नपि बभूव राघवः’ रघुः ११.२२। ४.उद्विग्नः। ५.भीतः। ‘महावनादुन्मनसःखगा इव प्रवृत्तपत्रध्वनयःशिलीमुखाः’ किराता०१४.४५। उन्मनस्कः। ‘शेषाद्विभाषा’ ५.४.१५४। 
उन्मन्थनम्	(न) उद्+मन्थ(विलोडने)+ल्युट् । ‘ल्युट् च’ ३.३.११५। १.उपरिष्टात् मन्थनम् । उन्मथ्यते अनेन । २.मन्थनदण्डः। 
उन्मर्दनम्	(न) उद्+मृद्(क्षोदे)+ल्युट् । ‘ल्युट् च’ ३.३.११५। १.मर्दनम् । २.उद्वर्तनम् । ३.वातशुद्धीकार्यम् । ४.मर्दनसाधनम् । 
उन्मादः	(पुं) १.चित्तचाञ्चल्यम् । २.नाट्यशास्त्रस्य व्यभिचारीभावलक्षणम् । ‘चित्तसम्ंमोह उन्मादकामशोकभयादिभिः’ सा०द०३.१६०। 
उन्मिषः	(वि) उन्मुद्रः। उद्+मिष्(स्पर्धायाम्)+कः। ‘इगुपधज्ञा०’ ३.१.१३५। १.विकसितम् । २.उन्मीलितनेत्रम् । ३.प्रकाशितः।
उन्मुखः	(वि) उत् उपरिकृतं मुखं यस्य । १.ऊर्ध्वमुखः,ऊर्ध्वदृष्टिः। ‘मनोभिरामाः शृण्वन्तौ रथनेमिस्वनोन्मुखैः’ रघुः१.३९। २.उद्युक्तः। ३.उत्सुकः। ‘तस्मिन् संयमिनामाद्ये जाते परिणयोन्मुखे’ कुमार०६.३४। ४.सिद्धः। ‘पतिः प्रतीतः प्रसवोन्मुखीं प्रियां ददर्श काले दिवमभ्रितामिव’ रघुः ३.१२।
उप	(अ) ‘उप’ इति शब्दः एतानर्थान् द्योतयति । १.अधिकम् । २.न्यूनम् । ३.समीपम् । ४.शक्तिः। ५.दानम् । ६.गुणाधानम् । ७.व्याप्तिः। ८.पूजा । ९.नाशः। १०.दोषः। ११.प्रारम्भः। १२.भूषणम् । १३.संघटनम् । १४.परिवर्तनम् । १५.वाक्याध्याहारः। १६.सादृश्यम् । १७.उन्मनः। १८.दाक्षिण्यम् । १९.समाधानम् । २०.प्रार्थना । २१.पोषणम् । 
उपकण्ठः	(पुं) कण्ठस्य समीपम् । १.समीपम् । २.‘प्राप तालीवनश्याममुपकण्ठं महोदधेः’ रघुः४.३४। (न) २.ग्रामस्यान्तिमप्रदेशः। ३.अश्वस्य चलनशैली । (वि) ४.समीपवर्ती । ‘प्रेम्नोपकण्ठं मुहुरङ्कभाजः’ माघः३.३६। ५.कण्ठे । ६.कण्ठस्य समीपम् । 
उपकरणम्	(न) १.उपकृतिः,उपकारः,साहाय्यम् । २.साधनम् । ‘परोपकारोपकरणं शरीरम्’ कादं०। ३.राजमर्यादावस्तु । ४.जीवनोपायम् । (वि) ५.इन्द्रियानुसरणम् । (अ) ६.इन्द्रिये । ७.इन्द्रियसमीपम् ।
उपकर्ता	(वि)(उपकर्तृ) उपकरोति । उप+डुकृञ्(करणे)+तृच् । ‘ण्वुल्तृचौ’ ३.१.१३३। साहाय्यकः,उपकारी,उपकारवान् । ‘उपकारिणा सन्धिर्न मितेणापकारिणा’ माघः२.३७। (स्त्री) उपकर्त्री ।   
उपकारिका	(स्त्री) उपकरोति इति । उप+डुकृञ्(करणे)+ण्वुल्+टाप् । ‘ण्वुल्तृचौ’ ३.१.१३३,‘अजाद्यतष्टाप्’ ४.१.४। प्रासादः,उपकार्या । ‘भ्रमन्नमुष्यामुपकारिकायामायस्य भैमीविरहात्कशीयान्’ नैष०६.३६। 
उपकार्यः	(वि) उपकारं प्राप्तुं योग्यः। उप+डुकृञ्(करणे)+ण्यत् । ‘ऋहलोर्ण्यत्’ ३.१.१२४। सहाययोग्यः। 
उपक्रमः	(पुं) उप+क्रमु(पादविक्षेपे)+घञ् । ‘भावे’ ३.३.१८। १.प्रारम्भः। २.सामादयः उपायाः। ‘रामोपक्रममाचख्यौ रक्षःपरिभवं नवम्’ रघुः१२.४२। ३.प्रथमप्रवेशः। ‘कुसुमधर्माणो हि योषितः सुकुमारोपक्रमाः’ मालती०७। ४.वैद्योपचारः।  
उपगतम्	(न) धनदत्तप्रमाणकपत्रम् । ‘धनी वोपगतं दद्यात्स्वहस्तपरिचिह्नितम्’ याज्ञ०२.९३। २.समीपं गतः। ३.अङ्गीकृतः। ४.ज्ञातः। ५.बन्धितः। ‘सर्वो हि नोपगतमप्यपचीयमानं वर्धिष्णुमाश्रयमनागतमभ्युपैति’ माघः५.१४। ६.आगतः। सहसोपगतः सविस्मयं तपसां सूतिरसूतिरापदाम्’ किराता०२.५६। ७.प्राप्तम् । ‘उच्चावचैरुपगतेषु सहस्रसंख्याम्’ माघः४.४६। 
उपगुः	(वि) उपगतो गौः अस्य । १.गोपालकः। (अ) २.गोः समीपम् । 
उपगूहनम्	(न) उपगूढनम् । उप+गूह्(संवरणे)+ल्युट् । ‘ल्युट् च’ ३.३.११५। आलिङ्गनम् । ‘परिरम्भः परिष्वङ्गः आश्लेषः उपगूहनम्’ वैज०।
उपग्रहः	(पुं) उप+ग्रह(उत्पादने)+अप् । ‘ॠदोरप्’ ३.३.५७। १.व्याघातः। ‘अथ च विहिते मत्कृपानां निकाममुपग्रहे कथमिदमिहेत्युन्निद्रस्य प्रयान्त्यनिशं निशाः’ मुद्रा०४.२। २.उपयोगः। ३.आनुकूल्यम् । ४.बन्धनम् । ५.राहुकेत्वादयः। (वि) ६.बन्धितः। 
उपघातः	(पुं) उप्+हन(हिंसगत्योः)+घञ् । ‘भावे’ ३.३.१८। १.विनाशः। २.कार्ये असामर्थ्यम् । ‘तथात्वं चेदिन्द्रियाणामुपघाते कथं स्मृतिः’भाषाप्०। उपहन्यते अनेन । ३.रोगः। ४.ताडनम् । ५.अपकारः। ‘स्त्रीणां च प्रेक्षणालम्भमुपघातं परस्य च’ मनुः२.१७९।  
उपघ्नः	(वि) उपहन्यते सामीप्येन गम्यते । उप+हन(हिंसगत्योः)+अप् । समीपाश्रयः। ‘अपश्यतां दाशरथी जनन्यौ छेदादिवोपघ्नतरोर्व्रतत्यौ’ रघुः१४.१।  
उपचक्षुः	(न)(उपचक्षुस्) चक्षुषोः समीपम् । उपनेत्रम्,सुलोचनम् । 
उपचयः	(पुं) उप+चिञ्(चयने)+अच् । ‘एरच्’ ३.३.५६। १.वृद्धिः। ‘स्वशक्त्युपचये केचित्परस्य व्यसनेऽपरे’ माघः२.५७। २.राशिः। ३.अभिवृद्धिः। ४.सङ्ग्रहः। ‘अनाप्तपुण्योपचयैर्दुरापा फलस्य निर्धूतरजाः सवित्री’ किराता०३.५।
उपचर्या	(स्त्री) उप+चर(गतौ)+यत् । ‘गदमदचरयमश्चानुपसर्गे’ ३.१.१००। १.सेवा । २.चिकित्सा । 
उपचाय्यः	(पुं) उप+चिञ्(चयने)+ण्यत् । ‘अग्नौ परिचाय्योपचाय्यसमूह्याः’ ३.१.१३१। यज्ञवेदिका । ‘इष्टकाभिरग्निं चिनोति’ श्रुतिः। 
उपचित्रा	(स्त्री) १.हस्ता नाक्षत्रम् । २.स्वाती नक्षत्रम् । ३.iliyaalada वृक्षः।
उपच्छन्दनम्	(न) उप्+छदि(संवरणे)+ल्युट् । ‘ल्युट् च’ ३.३.११५। १.मृदुवचनैः मनसः मोदनम् । ‘उपच्छन्दनैरेव स्वं ते दापयितुं प्रयतिष्ये’ दशकु०। २.विवाहादिसन्तोषकूटेभ्यः आह्वानम् । ‘उपमन्त्रणमुपच्छन्दनम्’ सि०कौ०। 
उपजनः	(पुं) उप्+जनी(प्रादुर्भावे)+अच् । ‘नन्दिग्रहि०’ ३.१.१३४। १.स्त्रीपुरुषसमागमाज्जातदेहः। । २.उत्पत्तिः। ३.अभिवृद्धिः। 
उपजापः	(वि) उप+जप(व्यक्तायां वाचि)+घञ् । ‘भावे’ ३.३.१८। भेदोपायेन अन्तःकलहोत्पादनम् ।उपजापः कृतसेनः तानाकोपवतस्त्वयि ’ माघः२.९९। २.रहस्यतया कर्णसमीपं गत्वा श्रावणम् । 
उपजिह्विका	(स्त्री) कीटविशेषः यत् भित्तिकपातिकादयः शिथिलीकरोति । geddaluhula. ‘वम्रो वम्र्युपदीपिकोपजिह्विका चोपदीपिका’ वैज०।
उपजीवकः	(वि) उपजीवी । उप्+जीव(प्राणधारणे)+ण्वुल् । ‘ण्वुल्तृचौ’ ३.१.१३३। १.सेवकः। २.आश्रितः। ३.उपवृत्तिना जीवकः। ‘भीमकान्तैर्नृपगुणैः स बभूवोपजीविनाम्’ रघुः१.१६। 
उपज्ञा	(स्त्री) उप+ज्ञा(अवबोधने)+अङ् । ‘आतश्चोपसर्गे’ ३.३.१०६।  १.आद्यज्ञानम् । ‘तिर्यञ्चमप्यञ्चमृषानभिज्ञरसज्ञतोपज्ञसमज्ञमज्ञम्’ नैष०३.६४। 
उपढौकनम्	(न) उप्+ढौकृ(गतौ)+ल्युट् । ‘ल्युट् च’ ३.३.११५। १.सन्तोषसमये राजागुरुभ्यःउपायनदानम् । २.राजागुरुभ्यः समर्प्यमानं उपायनम् । 
उपतापी	(वि)(उपतापिन्) उपतापः अस्य अस्ति । उपताप+इनिः। ‘अत इनिठनौ’ ५.२.११५। १.रोगी । २.सन्तापी । ‘गुर्वथं पितृमात्रर्थंस्वाध्यायार्थ्युपतापिनः’ मनुः११.१। ३.सन्तापनम् । उप+तप+णिच्+णिनिः। ‘नन्दिग्रहि०’ ३.१.१३४। ४.उष्णीकरणम् । 
उपतिष्यम्	(न) उपगतं तिष्यम् पुष्यनक्षत्रम् । पुनर्वसुनक्षत्रम् । 
उपत्यका	(स्त्री) पर्वतस्य समीपम् । उप+आसन्न+त्यकन् । ‘उपादिभ्यां त्यकन्नासन्नारूढयोः’ ५.२.३४। ‘तमतनुवनराजिश्यामितोपत्यकान्तं नगमुपरि हिमानीगौरमासाद्य जिष्णुः’ किराता०४.३८। 
उपदंशः	(पुं) उपदश्यते । उप्+दंश(दशने)+घञ् । ‘अकर्तरि च कारके संज्ञायाम्’ ३.३.१९। १.अवलेहः,उप्सेचनम्,व्यञ्जनम् । ‘तथानुष्ठिते च तया द्वित्रानुपदंशान्पपाद्य’ दशकु०। २.स्त्रीसम्बद्धरोगभेदः। ३.शीग्रुः। ४.mangaravalli. ५.दंशनम् । 
उपदर्शकः	(पुं) उपद्रष्टा । उप+दृशिर्(प्रेक्षणे)+णिच्+ण्वुल् । ‘ण्वुल्तृचौ’ ३.१.१३३। १.द्वारपालकः। २.मार्गदर्शकः। ३.साक्षिः।  
उपदा	(स्त्री) उपदीयते । उप+डुदाञ्(दाने)+अङ् । ‘आतश्चोपसर्गे’ ३.३.१०६। १.उपायनम् । २.उत्कोचः,उपप्रदानम् । 
उपदीका	(स्त्री) उपेत्य दीयते कण्डूयते । उप+दो(अवखण्डने)+कः+ङीप्+क । वा०३.३.५८। उपजिह्विका,उपदेहिका । ‘वम्रो वम्र्युपदीपिकोपजिह्विका चोपदीपिका’ वैज०। 
उपदेशः	(पुं) शिक्षणम् । उप+दिश(अतिसर्जने)+घञ् । ‘भावे’ ३.३.१८। १.बोधनम् । ‘उपदेशं विदुः शुद्धं सन्तस्तमुपदेशिनः। श्यामायते न विद्वत्सु यः काञ्चनमिवाग्निषु’ माल०२.९। २.हितबोधकः। ३.सूर्यचन्द्रग्रहणपुण्यकाले पुण्यक्षेत्रे स्तोत्रपाठः। ४.व्याकरणाशास्त्रप्रर्तकैः प्रथमोच्चरितम् । ‘धातुसूत्रगणोणादिवाक्यलिङ्गानुशासनम् । आगमप्रत्ययादेशाःउपदेशाः प्रकीर्तिताः॥’
उपदेहः	(पुं) रोगकारणैः देहस्थौल्यम् । उप+दिह(उपचये)+घञ् । ‘हलश्च’ ३.३.१२१। ‘कण्डूर्गुरुत्त्वं सुप्तत्त्वमुपदेहोऽल्पवेदनं स्तम्भः शैत्यं च यत्र तं श्लैष्मिकमिति विद्यात्’ सुश्रुतः। 
उपदोहः	(पुं) उपदुह्यते अत्र । उप्+दुह्(प्रपूरणे)+घञ् । ‘हलश्च’ ३.३.१२१। १.दोहनपात्रम् । उपदुह्यते अनेन । kecchalu.
उपद्रवः	(पुं) उप+द्रु(गतौ)+घञ् । ‘भावे’ ३.३.१८। १.पीडा । ‘पुंसामसमर्थानामुपद्रवायात्मनो भवेत्कोपः’ पञ्चतं०। २.प्रपञ्चप्रलयम् । ३.व्याधिः। ४.त्रिदोषानाम् असमतोलनम् । ५.उपव्याधिः। 
उपधा	(स्त्री) उपधीयते सत्यज्ञानमत्र । उप+डुधाञ्(धारणपोषणयोः)+अङ् । ‘आतश्चोपसर्गे’ ३.३.१०६। १.राज्ञा मन्त्रिपरीक्षणम् । ‘धर्मार्थकाममोक्षैश्च प्रत्येकं परिशोधने । उपेत्य धीयते यस्मादुपधा तेन कीर्तिता ।’ चिन्तावन्तः कथांचक्रुरुपधाभेदभीरवः’ भट्टिः७.७२। २.वञ्चनम् । ‘उपधाभिश्च यः कश्चित्परद्रव्यं हरेन्नरः। ससहायः स हन्तव्यः प्रकाशं विविधैर्वधैः’ मनुः। ३.उपायः। ‘अयशोभिदुरालोके कोपधा मरणदृते’ माघः१९.५८। ४.व्याकरणशास्त्रे उपान्त्यवर्णः। ‘अलोन्त्यात् पूर्व उपधा’ पा०सू०१.१.६५। 
उपधातुः          	
उपदधानम्	(न) उपधीयते शिरोऽत्र । उप+डुधाञ्(धारणपोषणयोः)+ल्युट् । ‘करणाधिकरणयोश्च’ ३.३.११७। १.dimbu. २.विशेषः। ‘सोपधानां धियं धीराः स्थेयसीं खटृयन्ति ये’ माघः२.७७। ३.प्रणयः। ४.विषम् । (वि) समीपवर्ति । 
उपधारणम्	(न) उप+धृञ्(धारणे)+णिच्+ल्युट् । ‘ल्युट् च’ ३.३.११५। १.उद्गत फलानि kokke प्राप्तिः। (स्री) उपधारणा । २.पर्यालोचनम् । 
उपधिः	(पुं) उपदधीयते अनेन । उप+धृञ्(धारणे)+किः। ‘उपसर्गे घोः किः’ ३.३.९२। १.व्याजः। ‘अरिषु हि विजयार्थिनः क्षितीशाः विदधति सोपधि सन्धिदूषणानि’ किराता०१.४५। २.सत्याच्छादनम् । ‘यत्र वाप्युपधिं पश्येत्तत्सर्वं विनिवर्तयेत्’ मनुः८.१६५। ३.रथचक्रम् । 
उपध्मानम्	(न) उकारः पश्च ध्मायते अनेन । उप्+ध्मा(शब्दाग्निसंयोगयोः)+ल्युट् । ‘करणाधिकरणयोश्च’ ३.३.११७। ओष्ठः।
उपध्मानीयः	(पुं) उपध्मान औष्ठ्यपफकारयोः प्रागुच्चारण अर्धविसर्गः। प, फ । ‘उपूपध्मानीयानामोष्ठौ’ सि०कौ०।
उपनक्षत्रम्	(न) अश्विनीत्यादि प्रत्येकस्य सप्तविंशतिनक्षत्राणां सप्तविंशतिनक्षात्राणि एव । एवं ७२९ उपनक्षत्राणि ।  
उपनखम्	(न) उपगतं नखं नखमांसम् । नखव्रणः। ‘नखमांसमधिष्ठाय पित्तं वातश्च वेदनाम् ।करोति दाहपाकौ च तं व्याधिं चिप्पमादिशेत् । तदेवाक्षतरोगाख्यं तथोपनखमित्यपि’ सुश्रुतः। 
उपनतः	(वि) उप+णम(प्रह्वत्वे शब्दे)+क्तः। ‘गत्यर्थाकर्मक०’ ३.४.७२। १.समीपमागतः। ‘इदमुपनतमेवं रूपमक्लिष्टकान्तिः प्रथमपरिगृहीतं स्यान्नवेति व्यवस्यन्’ शाकु०५.१९। २.नम्रः। ‘तस्मिन् दण्डोपनतचरितं भेजिरे लोकपालाः’ रघुः१७.८१। ३.प्राप्त । ‘अथ प्रभावोपनतैःकुमारं कल्पद्रुमोत्थैरवकीर्य पुष्पैः’ रघुः ५.५२।  
उपनयः	(पुं) १.समीपं प्रापणम् । उप+णीङ्(प्रापणे)+अच् । ‘एरच्’ ३.३.५६। २.उपनयनम् । वेदाभ्यासाय बालं गुरोः सकाशनयनसंस्कारः। ‘गृह्योक्तकर्मणा येन समीपं नीयते गुरोः। बालो वेदाय तद्योगाद्बालस्योपनयनं विदुः।’ ३.तार्किकमते न्यायस्य पञ्चावयवतरः। ‘प्रतिज्ञाहेतूदाहरणोपनयनिगमनानि च ।’ ‘यो यो धूमवान् स वह्निमान् यथा महानसम् । तथा चायम् ।’
उपनयनम्	(न) १.उपनयः। २.वेदाभ्यासाय बालं गुरोः सकाशनयनसंस्कारः।ब्रह्मवर्चसकामस्यकुर्याद्विप्रस्य पञ्चमे । राज्ञो बलार्थिनः षष्ठे वैश्यस्येहार्थिनोऽष्टमे’ मनुः२.३७। ‘गर्भाष्टमेऽब्दे कुर्वीत ब्राह्मणस्योपनायनम् । गर्भादेकादशे राज्ञो गर्भात्तु द्वादशे विशः’ मनुः२.३६। 
उपनायः	(पुं) उपनयनसंस्कारः। उप्+णीञ्(प्रापणे)+णिच्+अच् । ‘एरच्’ ३.३.५६। उपनाययति । 
उपनायकः	(पुं) उपगतो नायकम् । उप्+णीञ्(प्रापणे)+णिच्+ण्वुल् । १.नाटकादिषु नायकस्य अनुकूलकरमित्रम् । ‘रामायणे लक्ष्मणः,मालतीमाधवे मकरन्दः च उपनायकौ । २.उपनयन संस्कारयता गुरुः। ३.उपपतिः। (वि) ४.उपनयनम् । 
उपनाहनम्	(न) व्रणादीनां औषधचूचूर्णां लेपनपूर्वकबन्धनम् । उप+णह(बन्धने)+णिच्+ल्युट् । ‘ल्युट् च’ ३.३.११५। ‘वेशावारैः सकृशरैः सुस्निग्धैश्चोपनाहनम्’ सुश्रुतचिकित्सा०२.२५।  
उपनिधानम्	(न) उप समीपं निधानं स्थापनम् । उप+नि+डुधाञ्(धारणपोषणयोः)+ल्युट् । ‘ल्युट् च’ ३.३.११५। १.उपस्थापनम् । २.स्ववस्तु परसकाशे आरक्षणाय स्थापनम् । ३.आरक्षणम् । 
उपनिबन्धः	(पुं) उप+नि+बन्ध(बन्धने)+घञ् । ‘अकर्तरि च कारके संज्ञायाम्’ ३.३.१९। १.प्रतिज्ञा । २.नियमः।
उपनिबन्धनम्	(न) उप+नि+बन्ध(बन्धने)+ल्युट् । ‘ल्युट् च’ ३.३.११५। १.ग्रन्थरचना । २.योजनम् । ३.पुष्पमालाकरणम् । ४.सम्पादनसाधनम् । ५.नियमः। 
उपनिवेशः	(पुं) उपनिविषन्तेऽत्र । उप+नि+विश(प्रवेशने)+घञ् । ‘भावे’ ३.३.१८। १.उपनिधानम् । २.उपनगरम् । ३.प्रतिनिवेशः। 
उपनिषद्	(स्त्री) उप गर्भजन्मजरात्मकं संसारं निषादयति नाशयति उपगमयति ब्रह्म । उप्+नि+षदलृ(विशरणगत्यवसादनेषु)+णिच्+क्विप् । ‘सत्सूद्विष…जिनी..क्विप्’ ३.२.६१। १.ब्रह्मविद्या । २.ब्रह्मात्वकत्वज्ञानम् । ‘उपनिषज्जन्यं ब्रह्मात्वकत्त्वज्ञानम्’ छान्दोग्य०। ३.ब्रह्मोपनिवेशः। ‘उपनिषण्णत्त्वाद्वा उपनिषत्’ श्रुतप्र०। ४.रहस्योपदेशः। ‘ईशकेनकठप्रश्नमुण्डकमाण्डूक्यतैत्तिरीयैतरेयछान्दोग्यबृहदारण्यकाः दशोपनिषदः प्रसिद्धाः। ५.योगः,उपासना । ‘यदैव विद्यया करोति श्रद्धयोपनिषदा तदेव वीर्यवत्तरम्’ छान्दोग्य०। ६.निर्जनप्रदेशः। ७.धर्मः। ८.उपगमनम् । ९.गोदानपूर्वव्रतम् ।    
उपनिष्करम्	(न) उपनिष्कीर्यते सञ्चलनम् अत्र सैन्यम्  वा उपनिष्क्राम्यति । १.नगरप्रमुखमार्गम् । २.निष्क्रमणम्,प्रस्थानम् ।  
उपनेत्रम् 	(न) उपगतं नेत्रम् । उपलोचनम्,सुलोचनम् ।
उपन्यासः	(पुं) वचनस्य उपक्रमः। उप+नि+असु(क्षेपणे)+घञ् । ‘भावे’ ३.३.१८। १.वचनस्य आरम्भः। ‘निर्यातः शनकैरलीकवचनोपन्यासमालीजनः’अमरु०२७। २.सूचना । ‘ममापि युष्मद्वचनात्तेन तेनोपन्यासेन भूरिवसु मन्दिरासन्नराजमार्गेण माधवः सञ्चार्यते’ मालती०१। ३.अर्थविवरणम् । ४.विचारविमर्शा । ‘विश्वजन्यमिमं पुण्यमुपन्यासंनिबोधत’ मनुः९.३१। ५.उपस्थापनम् । ६.उपनिधानम् । ७.प्रतिमुखसन्धेः अङ्गः। ‘उपन्यासस्तु कार्याणां ग्रथनम्’ सा०द०६.११०।  
उपपतिः	(पुं) उपमितः पत्या । ‘कुगतिप्रादयः’ २.२.१८। व्यभिचारी । द्रुततरमुपयाति स्रंसमानांशुकोसावुपपतिरिव नीचैः पश्चिमान्तेन चन्द्रः’ माघः ११.६५। 
उपपत्तिः	(स्त्री) उपपद्यते । उप+पद(गतौ)+क्तिन् । स्त्रियां क्तिन्’ ३.३.९४। १.युक्तिः। ‘उपपत्तिरुदाहृताबलादनुमानेन नचागमः क्षतः’ किरा०२.२८। २.सामञ्जस्यम् । ३.हेतुः। ‘प्रियेषु यैः पार्थ विनोपपत्तेर्विचिन्त्यमानैः क्लममेति चेतः’ किराता०३.५२। ४.प्राप्तिः। ‘असंशयं प्राक्तनयोपपत्तेः स्तनन्धयप्रीतिमवाप्स्यसि त्वम्’ रघुः१४.७८। ५.सिद्धिः। ‘स्वार्थोपपत्तिं प्रति दुर्बलाशस्तमित्यवोचद्वरतन्तुशिष्यः’ रघुः ५.१२। ६.साहाय्यम्,अवलम्बनम् । ‘अपेक्षितान्योन्यबलोपपत्तिभिः’ किराता०१४.४४। 
उपपदम्	(न) १.पदपूर्वोच्चारितं पदम् । ‘धनुरुपपदमस्मै वेदमभ्यादिदेश’ किराता०१८.४४। २.नाम्ना सहोच्चार्यमाण गौरवान्वितपदम् । ‘कथं निरुपपदमेव चाणक्यमिति? मुद्रा०३।  
उपपदविभक्तिः	
उपपन्नम्	(वि) १.प्राप्तम् । उप्+पद(गतौ)+क्तः। ‘निष्ठा’ ३.२.१०२। ‘अतीन्द्रियेष्वप्युपपन्नदर्शनो बभूव भावेषु दिलीपनन्दनः’ रघुः३.४१। २.सम्पृक्तम् । ‘बभौ च सा तेन सतां मतेन श्रद्धेव साक्षाद्विधिनोपपन्ना’ रघुः२.१६। ३.स्वभावसिद्धम् । ‘सर्वं सखे त्वय्युपपन्नमेतदुभे ममास्त्रे कुलिशं भवांश्च । वज्रं तपोवीर्यमहत्सु कुण्ठं त्वं सर्वतोगामि च साधकं च’ कुमार०३.१२। ४.योग्यम् । ‘उपपन्नमिदमस्मिन् राजनि’ शाकु०२। ५.पूर्णम् । ‘उपपन्नो गुणैः सर्वैः पुत्रो यस्य तु दत्रिमः। सह तैरेव तद्रिक्थं संप्राप्तोऽप्यन्नगोत्रतः’ मनुः९.१४१  
उपपातकः	(न) पातयति नरके । उप+पतलृ(गतौ)+णिच्+ण्वुल् । ‘ण्वुल्तृचौ’ ३.१.१३३। महापापसमं पापम् । ‘महापातकतुल्यानि पापान्युक्तानि यानि वै । तानि पातकसंज्ञानि तन्न्यूनमुपपातकम् ।’ गोवधादि ४९ उपपातकानि सन्ति ।
उपपादनम्	(न) उप+पाद(गतौ)+णिच्+ल्युट्+युच् । ‘ल्युट् च’ ३.३.११५,‘न्यासश्रन्थो युच्’ ३.३.१०७। १.युक्त्या समर्थनम् । २.विषयं विवृत्य निर्णयः।  
उपपादुकः	(पुं) उपपद्यन्ते । उप्+पद(गतौ)+णिच्+उकञ् । देवताः। ‘दिव्योपपादुका देवाः’ अमरः। 
उपपुराणम्	(न) अष्टादशपुराणैः सदृश पुराणाः। तानि च सनत्कुमारादयः अष्टादशोपपुराणानि । 
उपपुष्पिका	(स्त्री) उपगता पुष्पमिव विकासभावम् । उपपुष्प+कन् । ‘सज्ञायां कन्’ । ‘हाफिकाचोपपुष्पिका’ हारा०।
उपप्लवः	(पुं) उप+प्लुङ्(गतौ)+अच् । ‘नन्दिग्रहि०’ ३.१.१३४। १.राहुः। ‘केतूपप्लवभौममन्दगतयः षष्ठे तृतीये शुभाः।’ २.सूर्यचन्द्रयोः ग्रहणम् । ‘चन्द्रमिवोपप्लवान्मुक्तम्’ विक्रमो०१.११। ३.पीडा । ‘उपप्लवाय लोकानां धूमकेतुरिवोत्थितः’ कुमार०२.३२। ४.अनिष्टसूचकाः। ‘जञ्झावातः,धूमकेतुः,काद्गिच्चु ।’ ५.विघ्नः। ‘तौ अर्थकामौ हि तत्त्वावबोधस्य दुरुच्छेदावुपप्लवौ’ किराता०११.२०। ६.आपत् । ‘जीवन् पुनः शश्वदुपप्लवेभ्यः प्रजाः प्रजानाथ पितेव पासि’ रघुः२.४८। ७.भयम् । ‘नृपा इवोपप्लविनः परेभ्यो धर्मोत्तरं मध्यममाश्रयन्ते’ रघुः १३.७। ८.केतुः। ‘उपप्लवः कचः हेतुराश्लेषाभव आहिकः’ हारा०।    
उपप्लाव्यम्	(न) नगरविशेषः। १.पाण्डवाः अज्ञातवासानन्तरन् उषितप्रदेशः। ‘उपप्लाव्यं ययौ द्रष्टुं पाण्डवानमितौजसः’ भा०उद्यो०१३.१। (वि) अवश्यं पीड्यः। 
उपबन्धः	(पुं) उप+बन्ध(बन्धने)+घञ् । ‘भावे’ ३.३.१८। १.योजनम् । २.समीपे बन्धः। कृतबन्धस्य भद्रतार्थं क्रियमाण बन्धः।    
उपबर्हः	(पुं) उपबर्ह्यते । उप+बृह(वृद्धौ)/बर्ह(हिंसायाम्)+घञ् । ‘भावे’ ३.३.१८। १.अधिकम् । २.उपधानम् । ३.अधः नोदनम् । ४.पीडनम् । 
उपभुक्तम्	(वि) उप+भुज(पालनाभ्यवहारयोः)+क्तः। ‘निष्ठा’ ३.२.१०२। १.उपयुक्तम् । ‘साफल्यं ययुरमराङ्गनोपभुक्ता’ किराता०७.२८। २.खादितम् । ‘अर्धोपभुक्तेन विसेन जायां संभावयामास रथाङ्गनामा’ कुमार०३.३७।   
उपभूषणम्	(न) उपमितं भूषणेन । आभरणसमानवस्तुनि । घण्टाचामरादयः। ‘घण्टाचामरकुम्भादिपात्रोपकरणादिकम् । तद्भूषणान्तरे दद्याद्यस्मात्तदुपभूषणम् ।’ 
उपभृत्	(स्त्री) उपबिभर्ति । उप+डुभृञ्(धारणपोषणयोः)+क्विप् । ‘क्विप् च’ ३.२.७६। आज्यपात्रम् । अश्वत्थकाष्ठस्य घृतपात्रम् । 
उपमा	(स्त्री) उपमीयते । उप+मा(माने)+अङ् । ‘आतश्चोपसर्गे’ ३.३.१०६। १.सादृश्यम् । ‘उपमां ययावरुनदीधितिभिः परिमृष्टमूर्धनि तमालतरौ’ किराता० ६.२३। उपमीयते अनया । २.उपमानोपमेययोः साधारणधर्मः। ३.अर्थालञ्कारभेदः। ४.उपमानम् । ‘यथा दीपो निवातस्थो नेङ्गते सोपमा स्मृता’ गीता ६.१९। 
उपमानम्	(न) उपमितिकरणमुपमानम् । १.सादृश्यम् । उप्+मा(माने)+ल्युट् । ‘ल्युट् च’ ३.३.११५। (वि) उपमीयते अनेन । २.सादृश्यवस्तु । ‘चन्द्र इव मुखम् ।’ अत्र चन्द्रः उपमानम् । ‘उपमानस्यापि सखे प्रत्युपमानं वपुस्तस्याः’ विक्रमो०२.३। ३.सादृश्यज्ञानम् । प्रत्यक्षादि प्रमाणतरः। ‘सज्ञासंज्ञिसंबन्धप्रतीतिरुपमितिः।’                                  
उपमित	(वि) कृतसादृश्यम् । उप+मा(माने)+क्तः। ‘निष्ठा’ ३.२.१०२। १.उपमेयः। ‘पुरुषः व्याघ्रः इव ।’ अत्र पुरुषः व्याघ्रेन उपमितः। ‘उपमितं व्याघ्रादिभिः सामान्याप्रयोगे’ पा०सू०२.१.५६। २.उपमानप्रमाणेन ज्ञातम् । ‘गोसदृशो गवयः’ इति वाक्येन गवयपदार्थज्ञानं गोरोरित्युपमानप्रमाणेन ।     
उपमितिः	(स्त्री) सादृश्यम् । उप+मा(माने)+क्तिन् । ‘स्त्रियां क्तिन्’ ३.३.९४। २.साधारणधर्मः। ३.उपमालङ्कारः। ४.सादृश्यात् ज्ञानम् । ‘गोसदृशो गवयः’ इति गवयज्ञानम् ।  
उपमेयम्	(न) वर्ण्यवस्तु । ‘चन्द्र इव मुखम्’ इत्यत्र चन्द्रस्य सादृश्यं मुखवस्स्तुवर्णने । अतः मुखं वर्ण्यम् तच्च उपमेयम् ।   
उपयन्ता	(पुं)(उपयन्तृ) उप+यम(उपरमे)+तृच् । ‘ण्वुल्तृचौ’ ३.१.१३३। पतिः। ‘अथोपयन्तारमलं समाधिना न रत्नमन्विष्यति मृग्यते हि तत्’ कुमार०५.४५।  
उपयोगः	(पुं) उपकारः। उप+युजिर्(योगे)+घञ् । ‘भावे’ ३.३.१८। ‘व्रजन्ति विद्याधरसुन्दरीणामनङ्गलेखक्रियोपयोगम्’ कुमार०१.७। २.आचरणम् । ३.भोजनम् । ‘औषधान्नविहाराणामुपयोगम् सुखावहम् ।’ ४.नियमपूर्वकविद्यास्वीकारः। ‘आख्यातोपयोगे’ पा०सू०१.४.२९। 
उपरक्तः	(पुं) राहुना पीडितः। उप्+रञ्ज(रागे)क्तः। ‘निष्ठा’ ३.२.१०२। १.सूर्यः २.चन्द्रः। ३.राहुः। ४.वर्णेन लिप्तम् । ५.व्यसनपीडितः। ६.रक्तलिप्तम् । ‘द्विषद्वेषोपरक्ताङ्गसङ्गिनीः स्वेदविप्रुषः’ माघः२.१८। ७.सम्बन्धयुतः। ‘स्वोपरक्तबुद्धिविषयीकरणम् ।’ ८.निन्दा । ९.स्वभावं अन्येषु आरोपणम् ।
उपरक्षः	(पुं० अङ्गरक्षकः। उप+रक्षा९पालने)+अच् । ‘नन्दिग्रहि०’ ३.१.१३४। 
उपरतः	(वि) कार्येण विरमितः। उप+रमु(क्रीडायाम्)+क्तः। ‘गत्यर्थाकर्मक०’ ३.४.७२। उपरमः। ‘भयाद्रणादुपरतं मंस्यन्ते त्वां महारथाः’ गीता२.३५। २.स्थगितम् । ३.ऐहिकविषये अनासक्तिः। सन्यासी । 
उपरसः	(पुं) उपमितः रसेन । पादरससदृश गन्धकः। 
उपरावः	(पुं) उप समीपे रावः शब्दः। समीपस्थ शब्दः। 
उपरि	(अ) १.ऊर्ध्वभागः। ऊर्ध्व+रिल् । ‘उपर्युपरिष्टात्’ ५.३.३१। २.ऊर्ध्वभागात् । ३.ऊर्ध्वभागे । ‘त्वय्यासन्ने नयनमुपरिस्पन्दि शञ्के मृगाक्ष्या मीनक्षोभाच्चलकुवलयश्रीतुलामेष्यतीति’ मेघ०२.३२। ‘रामायणमुपरि विव्स्वतः स्थितानां नासेदे चरितगुणत्वमातपत्रैः’ किराता०७.२। ४.इतोऽपि अधिकम्,इतोऽपि अग्रे । ‘शतान्युपरिचैवाष्टो तथा भूयश्च सप्ततिः’भा०। ५.अनन्तरम् । ‘सर्पिः पीत्वोपरि पयः पिबेत्’ सुश्रुतः।    
उपरूपकम्	(न) उपगतं रूपकं दृश्यकाव्यं सादृश्येन । दृश्यरूपकभेदः। नाटकत्रोटकाद्यष्टादशोपरूपकाः। 
उपलः	(पुं) उपलाति । उप्+ला(आदाने)+कः। ‘आतश्चोपसर्गे’ ३.१.१३६। १.शिला । ‘विततशीकरराशिभिरुच्छ्रितैरुपलरोधविवर्तिभिरम्बुभिः’ किराता०५.१५। २.रत्नम् । ‘दन्तोज्ज्वलासु विमलोपल्मेखलान्ताः सद्रत्नचित्रकटकासु बृहन्नितम्बाः’ माघः४.४०। ३.सैकतम् । (स्त्री) उपला । ४.श्वेतniceshilaa | ५.शर्करा । ‘उपलो ग्रावरत्नयोः। उपला तु शर्करायाम्’ हैमः। 
उपकलक्षणम्	(न) १.दर्शनम् । दृष्ट्वा ज्ञानम् । उप+लक्ष(दर्शनाङ्कनयोः)+ल्युट् । ‘ल्युट् च’ ३.३.११५। ‘वेलोपलक्षणार्थमादिष्टोऽस्मि तत्रभवता प्रवासादुपावृत्तेन काश्यपेन’ शाकु०४। २.ज्ञापनम् । ३.अजहत् स्वार्थलक्षणया स्वापरार्थाज्ञापनम् । ‘काकेभ्यो दधि रक्ष्यताम्’ अत्र अजहत् स्वार्थलक्षणया काकाः, अपरार्थे शुनकादयः बोध्यन्ते । ‘स्वार्थ प्रतिपादकत्वे सति स्वार्थसदृशेतरार्थप्रतिपादकत्त्वमुपलक्षणम् ।’ ४.विशेष्यवस्त्वन्वेषणाय चिह्नम् । ‘काकवत् देवदत्तगृहम् ।’ अत्र काकः उपलक्षणम् ।  
उपलब्धिः	(स्त्री) १.प्राप्तिः। उप+डुलभष्(प्राप्तौ)+क्तिन् । ‘स्त्रियां क्तिन्’ ३.३.९४। २.ज्ञानम् । 
उपलब्धा	(पुं)(उपलब्धृ) उप+डुलभष्(प्राप्तौ)+तृच् । ‘ण्वुल्तृचौ’ ३.१.१३३। १.आत्म । २.अवगमः,ज्ञानम् । (स्त्री) उपल्ब्ध्री ।  
उपलिङ्गम्	(न) भविष्यत्कालीना अनिष्टसूचना । भूकम्पादयः उपद्रवाः। ‘उपलिङ्गं त्वरिष्टं स्यादजन्यं डिम्बविप्लवो’ वैज०।
उपवनम्	(न) उपमितं वनेन । १.उद्यानम् । ‘पाण्डुच्छायोपवनवृतयःकेतकैः सूचिभिन्नैः’ मेघः१.२३। (अ) अरण्यसमीपम् । 
उपवर्तनम्	(न) उपेत्य वसन्तेऽत्र । तस्योपवर्तनेऽप्येको न श्रुतो गोत्रभित् क्वचित्’ काशीखं०। शताधिकजनानां वासः यत्र । उप+वृतु(वर्तने)+ल्युट् । ‘करणाधिकरणयोश्च’ ३.३.११७। १.जनपदम्,ग्रामः। २.उपमण्डलम् ग्रामसमूहः। ३.मण्डलम्,राष्ट्रम्,शताधिकग्रामानां समूहः। ‘उपवर्तनमप्यस्मिन् मण्डलं तैः शताधिकैः’ वैज०। ५.अश्ववर्तुलस्तानम् । ‘धूलिलुठितं वर्तनं तु उपवर्तनम्’ वैज०।
उपवसथः	(पुं) उपेत्य वसत्यत्र । उप+वास(निवासे)+अथः। उ०३.११६। ग्रामः।
उपवस्तम्	उप्+वसु(स्तम्भे)+क्तः। ‘नपुंसके भावे क्तः’ ३.३.११४। उपवासः,निराहारम् ।
उपवाकः	(पुं) उपेत्य वक्ति । उप+वच(परिभाषणे)+घञ् । ‘भावे’ ३.३.१८। परस्परसम्भाषणम् ।
उपवासः	(पुं) उप+वस(निवासे)+क्तः। ‘नपुंसके भावे क्तः’ ३.३.११४। १.निराहारम् । २.एकादशीशिवरात्रिदिनेषु विशेषतिथिषु निराहारः। ‘दशम्यां नियताहारो मांसमैथुनवर्जितः। एकादश्यां न भुञ्जीत पक्षयोरुभयोरपि ।’ ‘अमावास्या द्वादशी च संक्रान्तिश्च विशेषतः। एताः प्रशस्तास्तिथयः भानुवारस्तथैव च । अत्र स्नानं जपो होमो देवतानां च पूजनम् । उपवासतथा दानमेकैकं पावनं स्मृतम् ।’ २.उप समीपे वासः।     
उपविषः	(पुं) उप न्यूनो वा सदृशो विषः। १.अर्कक्षीरम् । २.स्नुहीक्षीरम् । ३.धत्तूरम् । ४.कलिहारिकाक्षीरम् । ५.करवीरः। (स्त्री) उपविषा । ६.अतिबजे ।
उपवीतम्	(न) उपनयनसंस्कारे धारण यज्ञसूत्रम् । उप+अज(गतिक्षेपणयोः)+क्तः। ‘निष्ठा’ ३.२.१०२,वी आदेशः। ‘अजेर्व्यघञपोः’ २.४.५६। ‘कृतोपवीतं हिमशुभ्रमुच्चकैर्धनं धनान्ते तडितां गणैरिव’ माघः १.७।   
उपवेदः	(पुं) वेदसमानः। ऋग्यजुस्सामाथर्ववेदानां क्रमशः आयुर्वेदः,धनुर्वेदः,गान्धर्ववेदः,शस्त्रशास्त्रम् च उपवेदाः। भावप्रकाशे तु ‘विधाताथर्वसर्वस्वमायुर्वेदं प्रकाशयन्’ इति ।  
उपवेशनम्	(पुं) उपवेशः। उप+विश(प्रविवेशने)+ल्युट् । ‘ल्युट् च’ ३.३.११५। ‘प्रायोपवेशनमतिर्नृपतिर्बभूव’ रघुः८.९४।  
उपवैणवम्	(न) त्रिसन्ध्याकाकालाः। ‘पुण्याहमह्नि पुण्योंशस्त्रिसन्ध्यन्तूतूपवैणवम्’ वैज०। 
उपव्याघ्रः	(पुं) उपमितो व्याघ्रेण । (अ) १.व्याघ्रसदृशः chitaa । २.व्याघ्रसमीपम् । 
उपशमः	उप्+शमु(निग्रहे)+घञ् । ‘भावे’ ३.३.१८। १.इन्द्रियनिग्रहः। २.ह्रासः। ‘मन्यर्दुःसह एषयात्युपशमं नो सान्त्ववादैःस्फुटम्’ अमरु०६। ३.शान्तता । ४.आशायाः शमनं न्यूनता । 
उपश्रुतिः	(स्त्री) १.उप समीपम् श्रुतिः श्रवणम् । उप्+श्रु(श्रवणे)+क्तिन् । ‘स्त्रित्यां क्तिन्’ ३.३.९४। २.रात्रौ बहिः श्रूयमाण शुभाशुभसूचकदेववाणी । ‘नक्तं निर्गत्य यत्किञ्चिच्छुभाशुभकरं वचः। श्रूयते तद्विर्धीराः देवप्रश्नमुपश्रुतिम्’ हारा०। ३.वाग्दानम् । (अ) ४.श्रोत्रसमीपम् ।  
उपश्लेषः	(पुं) उप समीप श्लेषः सम्बन्धः। उप+श्लिष(आलिङ्गने)+घञ् । ‘भावे’ ३.३.१८। १.समीपसम्बन्धः। २.सान्निध्यम् । ३.आलिङ्गनम् । 
उपष्टम्भः	(पुं) आलम्बनम् । उप+स्तम्भु(सेदने)+घञ् । ‘भावे’ ३.३.१८। १.आश्रयः। २.आधारः। ३.सहायम् । ४.प्रोत्साहः।  
उपसंयमः	(पुं) १.जगतः महाप्रलयः। २.नियन्त्रणम् । ३.बन्धनम् । ४.उपसंहारः। 
उपसंव्यानम्	(न) उपसंवीयते । उप+सम्+व्येञ्(तन्तुसन्ताने)+ल्युट् । ‘करणाधिकरणयोश्च’ ३.३.११७। धारणवस्त्रम् । ‘अन्तरीयोपसंव्यानपरिधानान्यधोंऽशुके’ अमरः।  
उपसंहारः	(पुं) १.समापनम् । उप+सम्+हृञ्(हरणे)+घञ् । ‘भावे’ ३.३.१८। ‘उपक्रमोपसंहारौ हेतुस्तात्पर्यनिर्णये ।’ २.सञ्कोचः। ३.मुञ्चितबाणस्य प्रतिस्वीकारः। ४.सङ्ग्रहः। ५.समूहः। ६.जगत्प्रलयम् ।
उपसंङ्ख्यानम्	(न) १.अधिकतया योजनम् । २.व्याकरणे उपसङ्ख्यानम् एवम् । ‘आत्मन्विश्वजनभोगोत्तरपदात् खः’ सूत्रेण विधित खप्रत्ययः ‘पञ्चजन’ शब्दस्यापि स्यात् इति ‘पञ्चजनादुपसङ्ख्यानम्’ वा०५.१.९ इति वार्तिकेन उपसङ्ख्यानम् कृतं कात्यायनाचार्येण ।  
उपसङ्ग्रहः	(पुं) उपसङ्गृह्यते पादौ अत्र । पादौ गृहीत्वा नमस्करणम् । उप+सम्+ग्रह(उपादाने)+अप् । ‘ॠदोरप्’ ३.३.५७। 
उपसत्तिः	(स्त्री) उपश्ह्लेषः। उप+षदलृ(विशरणादौ)+क्तिन् । ‘स्त्रियां क्तिन्’ ३.३.९४। १.सङ्गः। २.दानम् । ३.सेवा । 
उपसद्	(स्त्री) उप+षदलृ(विशरणादौ)+क्विप् । ‘क्विप् च’ ३.२.७६। १.यागविशेषः। २.दक्षिणाग्निः। दाक्षिणाग्निआहवनीययोः भिन्नाग्निः। (वि) ३.समीपस्थः।
उपसन्धानम्	(न) मेलनम् । उप+सम्+डुधाञ्(धारणपोषनयोः)+ल्युट् । ‘ल्युट् च’ ३.३.११५। सङ्घटनम् ।
उपसम्पत्तिः	(स्त्री) १.नूतनप्रवेशः। २.प्रथमवैयाकरणः। सम्प्रति व्याकरणमध्येतुं प्रवृत्तः इत्यर्थः। ‘प्रथमोऽचिरोपसम्पत्तौ’ पा०सू०६.२.५६।
उपसरः	(पुं) उप प्रथमवारं सरः प्रवेशः। १.गावः प्रजन प्रथमगर्भग्रहणम् । उप+सृ(गतौ)+अप् । ‘ॠदोरप्’ ३.३.५७। २.अविरतेन गमनम् । ‘वीनामुपसरं दृष्ट्वा तेन्योन्योपहवा गृहाम्’ भट्टिः७.६०।    
उपसर्गः	(पुं) १.रोगपरिवर्तनम् । २.उपद्रवः। ‘सम्यक्पालनलालिताःप्रशमिताशेषोपसर्गः प्रजाः’ रत्ना०१.१०। ३.उपश्रुतिः। ४.व्याकरणशास्त्रानुसारं प्रपरादयः द्वाविम्शति उपसर्गाः क्रियापदपूर्वप्रयोज्याः। ‘धात्वर्थं बाधते कश्चित् कश्चित्तमनुवर्तते । तमेव विशिनष्ट्यन्यः उपसर्गगतिस्त्रिधा ।’ ‘प्रबभूव नालमवलोकयितुम्’ किराता०६.६।
उपसर्जनम्	(न) अप्रधानम् । उप+सृज(विसर्गे)+ल्युट् । ‘कृत्यल्युटो बहुलम्’ ३.३.११३। ‘अप्राग्र्यं द्वयहीने द्वे अप्रधानोपसर्जने’ अमरः। ‘उपसर्जनं प्रधानस्य धर्मतो नोपपद्यते’ मनुः९.१२१। ३.उत्पातः। ४.व्याकरणशास्त्रे गुणीभूतं पदम् । ‘उपसर्जनं पूर्वम् ।’ ५.समासशास्त्रानुसारं ‘प्रथमा निर्दिष्टं समास उपसर्जनम्’ पा०सू०१.२.४३। ‘द्वितीया०’ सूत्रे ‘द्वितीया’ इति प्रथमाविभक्त्यन्तत्वात् उपसर्जनसज्ञं पूर्वप्र्योगं च प्राप्नोति । 
उपसीर	(अ) सीरस्य समीपे । १.हलसमीपम् । सीरे । २.हले । 
उपसूर्यकम्	(न) उपगतं सूर्यम् । उप+सूर्य+कन् । ‘संज्ञायां च’ ५.३.९७। १.सूर्यचन्द्रयोः परिधिः। २.सूर्यचन्द्रौ परितः मण्डलम् । 
उपसेदिवा/उपसेदुषा	(वि)(उपसेदिवस्) उप+षदलृ(विशरणादौ)+क्वसुः। ‘भाषायां सदवसश्रुवः’ ३.२.१०८। आगत । ‘अथावदातं तदहो विडम्बना तथा कथा प्रेष्यतयोपसेदुषः’ नैषधीय०९.१०। (स्त्री) उपसेदुषी ।
उपसेवनम्	(न) उप+सेवृ(सेवायाम्)+ल्युट् । ‘ल्युट् च’ ३.३.११५। १.व्यभिचारः। ‘नहीदृशमनायुष्यं लोके किञ्चन विद्यते । याद्शं पुरुषस्येह परदारोपसेवनम्’ मनुः४.१३४। २.समीपे योजनम् । ‘निरताहं सदा सत्ये भर्टुणामुपसेवने’ भा०वन०। ३.अनवश्यकासक्तिः। ‘अजीर्णाध्ययनायासविरुद्धान्नोपसेवनात्’ सुश्रुतः।
उपस्करः	(पुं) उप+सुट्+डुकृञ्(करणे)+अच् । ‘नन्दिग्रहि०’ ३.१.१३४। १.गृहोपयोगी वस्तुनि । ‘पञ्च सूना गृहस्थस्य चुल्लीपेषण्युपस्करः। कण्डिनी चोपकुम्भश्च बध्यते यास्तु वाहयन्’ मनुः३.६८। २.व्यञ्जनम् । ३.आभूषणम् । ४.अलङ्कारः। ५.पदानाम् अध्याहारः।   
उपस्तरणम्	(न) उप+स्तृञ्(आच्छादने)+ल्युट् । ‘ल्युट् च’ ३.३.११५। १.प्रसरणम् । २.आच्छादनम् । ३.समतलीकरणम् । ‘पुनर्नवीकृत्य लेपनोपस्तरणैः’ अश्व०गृ०। ४.आधारीभूतप्रसरणवस्तु । ५.भोजनारम्भजलपानमन्त्रम् । ‘अमृतोपस्तरनमसि स्वाहा ।’
उपस्थः	(पुंन) उप समीपे तिष्ठति । उप+ष्ठा(गतिनिवृत्तौ)+कः। ‘सुपि स्थः’ ३.२.४। १.जननेन्द्रियम् । २.उत्सङ्गः। ३.अपानद्वारम् । (वि) समीपस्थः। 
उपस्थानम्	(न) १.उपागतं । उप+ष्ठा(गतिनिवृत्तौ)+ल्युट् । ‘ल्युट् च’ ३.३.११५। ‘किमिदं शिष्योपदेशकाले युगपदाचार्ययोरत्रोपस्थानम् ?’ माल०१। २.अनुसन्धानम् । तत्त्वस्मृतेरुपस्थानात्सत्त्वयोगात्परिक्षयात्’ याज्ञ०३.१६०। ३.उपासना ।‘सूर्योपस्थानं कुर्वः।’ ४.समीपस्थलम् । ५.मेलनम् । ‘उपस्थानं तु सङ्गतिः’ वैज०। ६.प्राप्तिः। 
उपस्पर्शः	(पुं) उप्+स्पृश(संस्पर्शने)+घञ् । ‘भावे’ ३.३.१८। १.आचमनम् । २.स्पर्शः। ३.स्नानम् । 
उपहतम्	(वि) उप+हन(हिंसगत्योः)+क्त । ‘निष्ठा’ ३.२.१०२। १.तिरस्कृतम् । २.अवरुद्धम् । ‘जलदजालघनैररसिताश्मनामुपहतप्रचयेह मरीचिभिः’ किराता०५.४८। ३.दूषित । ‘किमेशिभिराशोपहतात्मवृत्तिभिः’ कुमार०५.७६। ४.पीडित । ५.नाशित । ‘दैवेनोपहतस्य बुद्धिरथवा पूर्वं विपर्यस्यति’ मुद्रा०६.८।
उपहरणम्	(न) १.उपनयनम् । उप+हृञ्(हरणे)+ल्युट् । ‘ल्युट् च’ ३.३.११५। २.अर्पणम् । ३.देवपूजनम् । ४.परिवेषणम् । 
उपहस्तिका	(स्त्री) उपगता हस्तम् । १.ताम्बूलस्यूतः। २.ताम्बूलपेटिका । ३.वंशवृक्षकृतताम्बूलपेटिका । ‘उपहस्तिकायाः ताम्बूलं कर्पूरसहितमुद्घृत्य मह्यं दत्त्वा’ दशकु०। 
उपहारः	(पुं) १अर्पणम् । इप+हॄञ्(हरणे)+घञ् । ‘अकर्तरि च कारके संज्ञायाम्’३.३.१९। ‘रत्नपुष्पोपहारेण छायामानर्च पादयोः’ रघुः४.८४। २.देवताय बलिः। ‘ततः सपर्यां सपशूपहारम्’ माघः११.३६। (वि) समीपे/उपगतः हारः अस्य । ‘उरोभुवा कुम्भयुगेन जृम्भितम् नवोपहारेण वयस्कृतेन’ नैष०१.४८।
उपहासः	(पुं) निन्दासूचक हासः। उप+हसे(हसने)+घञ् । ‘भावे’ ३.३.१८। ‘फलमस्योपहासस्य सद्यः प्राप्स्यसि पश्य माम्” रघुः१२.३७। 
उपहूतः	आहूतः। उप+ह्वेञ्(स्पर्धायां शब्दे च)+क्तः। ‘सुयजोर्‌ङ्वनिप्’ ३.२.१०३/‘निष्ठा’ ३.२.१०२। 
उपह्वरः	(पुं) उप+ह्वृ(कौटिल्ये)+घः। ‘पुंसि संज्ञायां घः प्रायेण’ ३.३.११८। १.रहस्यप्रदेशः। ‘उपह्वरे पुनरित्यशिक्षयं धनमित्रम्’ दशकु०। २.समीपम् । ‘रहोऽन्तिकमुपह्वरे’ अमरः। 
उपांशुः	(पुं) १.नीचैः क्रियमाणजपम् । ‘जिह्वोष्ठौ चालयेत् किञ्चित् देवतागतमानसः। निजश्रवणयोग्यः स्यादुपांशुः स जपः स्मृतः॥’ २.मौनम् । (अ) रहस्यतया । ‘मुहुरत्र सद्भिरपि यत्र गौरवात् शशलाञ्छनांशव उपांशु जघ्निरे’ माघः१३.५४।  
उपाकर्म	(न)(उपाकर्मन्) १.प्रारम्भः। उप+आ+डुकृञ्(करणे)+मनिन् । उ०४.१८४। २.श्रावणे होमपूर्वक वेदस्वीकारः। 
उपाकृतः	(पुं) १.यागे अभिमन्त्र्य मारितः पशुः। २.प्रारम्भः। ३.यागपशोः संस्कारः। ४.वेदाध्ययनारम्भः। (वि) ५.आरब्धम् । ६.पीडितः। 
उपाख्यानम्	(न) पूर्वकथानिरूपणम् । उप+आ+ख्या(प्रकथने)+ल्युट् । ‘ल्युट् च’ ३.३.११५। ‘इदं शतसहस्रं तु श्लोकानां पुण्यकर्मणाम् । उपाख्यानैः सह ज्ञेयंश्राव्यंभारतमुत्तमम्’ भा०आदि०१.७७। २.इतरैः श्रुतं कथितं वा पुनः कथनम् । 
उपाङ्गः	(पुं) अङ्गोपयोगी उपाङ्गम् । १.ललाटतिलकम् । (न) २.शरीरस्य ल्घु अवयवाः। ३.वेदाङ्गसमानपुराणन्यायमीमांसाधर्मशास्त्राणि । ४.पूरककार्यम् । 
उपाजे	(अ) उप इत्युपसर्गपूर्वक ‘कृञ्’ धातोः ‘उपाजेऽन्वाजे’ समासे ‘उपाजेकृत्य’ इति रूपम् । बलहीनाय बलदानम् ।  
उपाञ्जनम्	(न) १.लेपनम् । उप+अञ्जू(व्यक्त्यादौ)+ल्युट् । ‘ल्युट् च’ ३.३.११५। ‘मार्जनोपाञ्जनैर्वेश्म पुनः पाकेन मृण्मयम्’ मनुः५.१२२। २.गोमयेन भूसारणम् । ‘संमार्जनोपाञ्जनेन सेकेनोल्लेखनेने च’ । गवां च परिवासेन भूमिः शुद्ध्यति पञ्चभिः’ मनुः५.१२४। 
उपात्तः	(पुं) १.मदरहितगजः। (वि) २.स्वीकृत । ३.उपक्रमित । ‘उपात्तवर्णे चरिते पिनाकिनः सबाष्पकण्ठस्खलितैः पदैरियम्’ कुमार०७.२०। ४.प्राप्त । ‘उपात्तविद्यो गुरुदक्षिणार्थी कौत्सः प्रपेदे वरतन्तुशिष्यः’ रघुः५.१। ५.उपयुक्त । ‘न चक्षुषोः कान्तिविशेषबुद्ध्या कालाञ्जनं मङ्गलमित्युपात्तम् कुमा०७.२०। ६.गृहीतः। ‘समाचराचारमुपात्तशस्त्रो जपोपवासाभिषवैर्मुनीनाम्’ किरा०३.२८। 
उपादानम्	(न) स्वीकरणम् । उप+आ+डुदाञ्(दाने)+ल्युट् । ‘ल्युट् च’ ३.३.११५। ‘विस्रब्धं ब्राह्मणः शूद्रात् द्रव्योपादानमाचरेत्’ मनुः८.४१७। २.इन्द्रियप्रत्याहारः। उपदीयते । ३.उपादानकारणम् मूलकारणम् । ‘घटस्य मृदुपादानकारणम्, वस्त्रस्य तन्तुसमवायः उपादानकारणम् । उपादानकारनञ्च द्विविधम् । १.परिणामी । तच्च रूपान्तरमाप्नोति यथा मृत् । २.विवर्तः। तच्च नित्यम्,विभुः यथा ब्रह्म । ४.साञ्ख्यमते आध्यात्मिकतुष्टितरम् । ५.उञ्छवृत्तिः।  
उपाधिः	(पुं) १.धर्मविषयकचिन्तनम् । उप्+आ+डुधाञ्(धारनपोषणयोः)+किः। ‘उपसर्गे घोः किः’३.३.९२। २.विशेषणम् । ‘नीलो घटः’ अत्र नीलत्त्वरूपगुणः उपाधिः। ३.बिरुदः। ४.प्रकारः। ‘अधीतिबोधाचरणप्रचारणैर्दशाश्चतस्रःप्रणयन्नुपादिभिः’ नैष०१.४। (वि) ५.कुटुम्बपोषणनिरतः। ६.‘साध्यव्यापकत्त्वे सति साधनाव्यापकत्त्वम्’ उपाधिः। ७.घटभेदेन घटाकाशः तत्परितः आकाशः भिन्नः इति बुद्ध्युत्पादकत्त्वात् घटः उपाधिः। ८.वञ्चनम् । ‘उपाधिर्धर्मचिन्तायांकुटुम्बव्यापृते छले’ मेदिनी०। ९.हेतुः। ‘व्यतिषजति पदार्थानन्तरः कोऽपिहेतुर्न खलु बहिरुपाधीन् प्रीतयः संश्रयन्ते’ उ०रा०६.१२।  
उपाध्यायः	(पुं) उपेत्य अधीयते । उप+अधि+इङ्(अध्ययने)+घञ् । ‘इङश्च’ ३.३.२१। गुरुः। जीवनाय यः वेदवेदाङ्गानि पाठयति । ‘एकदेशन्तु वेदस्य वेदाङ्गानि वा पुनः। योऽध्यापयति वृत्यर्थमुपाध्यायः स उच्यते’ मनुः२.१४१। (स्त्री) उपाध्याया,उपाध्यायी । उपाध्यायस्य पत्नी । उपाध्यायानी । 
उपानहा	(स्त्री) उप+णह(बन्धने)+क्विप् । वा०३.३.१०८। चर्मणः पादरक्षा । ‘श्वा यदि क्रियते राजा स किं नाश्नात्युपानहम्’ हितो०३.५८। 
उपान्तः	(पुं) उपमितः अन्तेन,अन्तस्य समीपम् । १.प्रदेशान्तसमीपः। ‘स एष कैलास उपान्तसर्पिणःकरोत्यकालास्तमयंविवस्वतः’ किराता०५.३५। २.अतिसमीपप्रदेशः। ‘भेरोरूपान्तेष्विव वर्तमानमन्योन्यसंसक्तमहस्त्रियामा’ रघुः७.२४। 
उपायः	(पुं) समीपम् आगमनम् । उप+अय(गतौ)+घञ् । ‘भावे’ ३.३.१८। १.उपागमः। २.युक्तिः। ‘उपायेन हि यच्छक्यं न तच्छक्यं पराक्रमैः’ हितो०। ३.कार्यसाधनव्यापारः। ‘गुनवत्युपायनिलये स्थितिहेतो साधिके त्रिवर्गस्य’ मुद्रा०१.५। ४.राज्ञसम्पद्वर्धनाय शत्रून् जेतुं चोपयुक्तसाधनम् । ‘सामदानभेददण्डेति चतुरोपायाः।’ माया उपेक्षा इन्द्रजालेत्यपि कश्चन । ५.‘उत्तमर्णस्य धनप्रतिस्वीकारोपायाः। ‘धर्मेण व्यवहारेण छलेनाचरितेन च । प्रयुक्तं साधयेदर्थं पञ्चमेन बलेन च’ मनुः८.४९। ६.उपक्रमः। ७.साधनम् ।  
उपायनम्	(न) १.राजदर्शने अर्प्यम् । ‘उप+अय(गतौ)+ल्युट् । ‘कृत्यल्युटो बहुलम्’ ३.३.११३। ‘नयत्ययुग्मच्छदगन्धिरार्द्रतां भृशं नृपोपायनदन्तिनां मदः’ किराता०१.१६। २.अर्प्यं वस्तु । ‘परस्परेण विज्ञातस्तेषूपायनपाणिषु’ रघुः४.७९। ३.सन्निधानम् ।    
उपारतः	(वि) पुनरागत । उप+आ+रमु(क्रीडायाम्)+क्तः। ‘गत्यर्थाकर्मक०’ ३.४.७२। ‘उपरताः पश्चिमरात्रिगोचरादपारयन्त्यः पतितुं जवेन गाम्’ किराता०४.१०।  
उपारूढः	(वि) १.अभिवृद्धम् । उप+आ+रुह((बीजजन्मादौ)+क्तः। ‘गत्यर्थाकर्मक०’ ३.४.७२। २.उत्पन्नम् । ‘कुतोऽयमित्युपारूढकुतूहला चाहं मुकुलितलोचना तेन कुसुमगन्धेन मधुकरीवाकृष्यमाणा’ काद०।
उपासकः	(वि) १.सेवकः। उप्+आस(उपवेशने)+ण्वुल् । ‘ण्वुल्तृचौ’ ३.१.१३३। २.आराधकः। ३.बौद्धभिक्षुः। ‘उपासकानां साम्प्रतमेतस्मिन् मलयकेतुकतके अनुकूलेन  अननुकूलेन वा अगृहीतमुद्रणे न गम्यते’ मुद्रा०५।  
उपासङ्गः	(पुं) उपसज्यन्ते अत्र शराः। उप+आङ्+षञ्ज(सङ्गे)+घञ् । ‘हलश्च’ ३.३.१२१। १.तूणीरः। ‘कस्येमे क्षुरनाराचाःसहस्रं लोमवापिनः। प्रक्षिप्तास्तीक्ष्णतुण्डाग्रा उपासङ्गे हिरण्मये’ भा०विराट०४१.११। २.अतिनिकटम् । 
उपासनम्	(न) सम्यक् अभ्यासः। उप+आस(उपवेशने)+ल्युट् । ‘ल्युट् च’ ३.३.११५। १.शरप्रयोगाभ्यासः। ‘शराभ्यास उपासनम्’ अमरः। २.सेवा । ‘आचार्योपासनं शौचं स्थैर्यमात्मविनिग्रहः’ गीता१३.७। ३.आराधना । ४.ध्यानम् । ५.आसनम् । ६.पीडनम् ।  
उपाहारः	(पुं) भोजनोत्तरलघूपहारः फलादीनि । उप+आ+हृञ्(हरणे)+घञ् । ‘भावे’ ३.३.१८। 
उपेक्षा	(स्त्री) उप+ईक्षा(दर्शने)+अः। ‘गुरोश्च हलः’ ३.३.१०३। १.अलक्ष्यम् । २.अनादरः। ‘किं वा तवात्यन्तवियोगमोघे कुर्यामुपेक्षां हतजीवितेऽस्मिन्’ रघुः१४.६५। ३.त्यागः। ४.तिरस्कारः। ‘यथा यथेह त्वदुपेक्षयानया निमेषमप्येष जनो विलम्बते’ नैष०९.२०।
उपेत	(वि) लग्नम् । उप+इण्(गतौ)+क्तः। ‘गत्यर्थाकर्मक०’ ३.४.७२। ‘पुत्रमेवंगुणोपेतं चक्रवर्तिनमाप्नुहि’ शाकु०१.१२। २.उपागतम् । ३.आगत । उपेत पार्श्वश्चरणेन मौनिना’ नैष०१.१२४। ४.उपनीतः। ‘न स्त्री जुहुयान्नानुपेतः’स्मृतिः।  
उपेन्द्रः	(पुं) इन्द्रमुपगतो अनुजत्त्वेन । विष्णुः। ‘उपेन्द्रो वामनः प्रांशुः’ वि०स०। ‘इन्द्रस्याप्यनुजत्त्वे जातश्चोपेन्द्र उच्यते’ निरुक्तिः।  
उपेयः	(वि) उपायेन साध्यः। उप+इण्(गतौ)+यत् । ‘अचो यत्’ ३.१.९७। ‘भवत्युपायं प्रति हि प्रवृत्तावुपेयमाधुर्यमधैर्यसर्जि’ नैष०६.९३। २.प्राप्तुं योग्यः। ‘उपेतारमुपेतं च सर्वोपायांश्च कृत्स्नशः’मनुः७.२१५। ३.उपगन्तुं योग्यः। 
उपोद्घातः	(पुं) १.प्रारम्भः। २.प्रस्तावना । ३.प्रकृतकार्यसिद्ध्यर्थं हेतुः। ‘तदनेन तीर्थेन तत्प्रतिच्छन्दकमुपोद्घाताय माधवान्तिकमुपेयादित्याभिप्रायः’ मालती०१। ४.उदाहरणम् । ‘उपोद्घातः उदाहारः’ अमरः। ५.विषयनिरूपणषड्विषयांशतरः। 
उपोषणम्	(न) १.निराहारम् । उप+उष(दाहे)+ल्युट् । ‘ल्युट् च’ ३.३.११५। ‘प्राप्ते श्रीरामनवमीदिने मर्त्यो विमूढधीः। उपोषनं न कुरुते कुम्भीपाके महीयते ।’ 
उप्तिः	(स्त्री) १.बीजवपनम् । डुवप्(बीजसन्ताने)+क्तिन् । ‘स्त्रियां क्तिन्’ ३.३.९४। बीजानामुप्तिविच्च स्याक्षेत्रदोषगुणस्य च’ मनुः९.३३०। २.क्षौरकरणम् । 
उप्त्रिमम्	(वि) वपनेन निर्वृतम् । डुवप्(बीजसन्ताने)+क्त्रिः+मप् । ‘ड्वितः क्त्रिः’ ३.३.८८,‘त्रेर्मम्नित्यम्” ४.४.२०। वपनाज्जातम् । 
उभौ	(वि.द्वि) उभौ । १.द्वयम् । २.द्वौ/द्वे । उभ(पूरणे)+कः। ‘इगुपधज्ञाप्रीकिरः कः’ ३.१.१३५। ‘उभौ यदि व्योम्नि पृथक्प्रवाहावाकाशगङ्गापयसः पतेताम्’ माघः३.८। (स्त्री) (न) उभे । ‘उभे एव क्षमे वोढुमुभयोर्बीजमाहितम् । सा वा शम्भोस्तदीया वा जलमयी मम’ कुमार०२.६०।   
उभयम्	(विए.ब.व) उभयः उभये । अवयवद्वयसहितम् । ‘अलङ्घनीय हेतुरुभयम्तन्मनस्विनि’ माघः२.४८। ‘किं कथ्यते श्रीरुभयत्र तस्य’ कुमारः०७.७.८।
उम्	(अ) १.रोषः। २.प्रश्नः। ३.अङ्गीकारः। 
उमा	(स्त्री) ओः शिवस्य मा लक्ष्मीरिव वा उं शिवं माति इति वा । १.पार्वती,गोरी शिवस्य पत्नी । ‘उमेति मात्रा तपसो निषिद्धा पश्चादुमाख्यां सुमुखी जगाम’ कुमार०१.२६। २.अगसे । ३.हरिद्रा । ४.कीर्तिः। ५.प्रकाशः।  
उमाकटः	(पुं) उमा+कतच् । वा०५.२.२९। १.हरिद्राचूर्णम् । २.अगसे पुष्पचूर्णम् ।  
उमातनयः	(पुं) उमायाः तनयः पुत्रः सुतः। १.स्कन्दः। २.गणपतिः। 
उमापतिः	(पुं) उमायाः पतिः भर्ता । १.परमेश्वरः। ‘अभिनवौषसरागभृता बभौ जलधरेण समानमुमापतिः’ किराता०१८.४।
उमावनम्	(न) शोणितपुरः। ‘देवीकोट उमावनम् । कोटिवर्ष बाणपुरं स्याच्छोणितपुरंच तत्’अभि०चि०। 
उम्बरः/उम्बुरः	(पुं) ‘गृहावग्रहणी देहल्युम्बरोदुम्बुरोम्बुराः’ अभि०चि०। 
उरगः	(पुं) उरसा गच्चति । उर+गम्लृ(गतौ)+डः। वा०३.२.४८। ‘तवाभिधानाद्व्यथते नताननः सुदुः सहान्मन्त्रपदादिवोरगः’ किराता०१.२४। (स्त्री) उरगी । २.सीसलोह। ३.आश्लेषानक्षत्रम्  सर्पदेवताकनक्षत्रम् । 
उरगराजः	(पुं) सर्पराजः। उरग+राज+टच् । ‘राजाहःसखिभ्यष्टच्’ ३.३.९१। वासुकिः। ‘प्रहर्तुरेवोरगराजरज्जवो जवेन कष्ठं सभयाः प्रपेदिरे’ माघः१.५६।
उरुगाशनः	(पुं) उरुगानश्नाति । उरुग+अश(भोजने)+ल्युः। ‘नन्दिग्रहि०’ ३.१.१३४। १.गरुडः। २.मयूरः। ‘चञ्च्वग्रदष्टचटुलाहिपताकयान्ये स्वावासभागमुरगाशनकेतुयष्ट्या’ माघः५.१३।  
उरणः	(पुं) ऋच्छति । ऋ(गतौ)+क्युन्+उत् । उ०५.१७। उरभ्रः,अजः। ‘वृकीवोरनमासाद्य मृत्युरादाय गच्चति’ भा०। (स्त्री) उरणी ।
उररी	(अ) अङ्गीकारः। ऊयी(तन्तुसन्ताने)+ररीक्(बाहु०)। उररीकृत्य । अङ्गीकृत्य । ‘काल्पनिकं भेदमुररीकृत्य कर्मकर्तरि वा प्रयोगः’ सा०द०। 
उर	(न)(उरस्) इयर्ति । ऋ(गतौ)+असुन् । उ०४.१५५। १.वक्षस्थलम् । ‘उरसि शूलभृतः प्रहिता मुहुः प्रतिहतिं ययुरैर्जुनमुष्टयः’ किरा०१५.५। (वि) २.मुख्यं,श्रेष्ठम् ।  
उरसिजः	(पुं) उरासि वक्षसि जायते । उर+जनी(प्रादुर्भावे)+डः। ‘सप्तम्यां जनेर्डः’ ३.२.९७।  १.उरोजः,उरसि जातम् । २.स्तनम् । 
उरसिलः	(वि) प्रशस्तमुरसो यस्य । उरस्+इलच् । ‘लोमादिपामादिपिच्छादिभ्यः शनेलचः’ ५.२.१००। उरस्वत्,श्रेष्ठोरः। 
उरस्यः	(पुं) उरसा निर्मितः। उरसा निर्मितः। उर+यत् । ‘उरसोऽण्च’ ४.४.९४। १.पुत्रः। (वि) उरसि भवः। ४.३.५५।
उरी	(अ) अङ्गीकारः। उर(गतौ)+रीक्(बाहु०)। १.सम्मतिः। २.विस्तारः। 
उरुः	(वि) ऊर्णोति । ऊर्णुञ्(आच्छादने)+कुः। उ०१.३१। १.बृहत् । ‘शुक्लैर्मयूखनिचयैः परिवीतमूर्तिर्वप्राभिघातपरिमण्डलितोरुदेहः’ किराता०५.४२। २.विस्तारम् । ३.अधिकम् । ‘स पिशङ्गजटावलिः किरन्नुरु तेजः परमेण मन्युना’ किराता०१५.४७। ४.श्रेष्ठम् । (स्त्री) उर्वी । ५.भूमिः। ‘शरवृष्टिं विधूयोर्वीं स्रग्विणो रक्तवाससः’मनुः ७.२५६।  
उरुक्रमः	(पुं) उरवः बहवः क्रमाः पादविक्षेपाः अस्य । वामनावतारी विष्णुः। ‘यस्योरुषु त्रिषु विक्रमणेषु । अधिक्षियन्ति भुवनानि विश्वा’ श्रुतिः। 
उरुगायः	(पुं) उरुभिः श्रेष्ठैर्गीयते । उरु+गै(शब्दे)+घञ् । ‘अकर्तरि च’ ३.३.१९। १.विष्णुः। २.अधिकस्तुतिः। 
उरुबूकः	(पुं) उरुं महान्तं वायुं वायति । ओ वै(शोषणे)+ऊकः। उ०४.४१। १.एरण्डः। ‘एरण्ड उरुबूकश्ष्च रूपकश्चित्रकश्च’ सः’ अमरः। 
उर्वटः	(पुं) उरु यथा तथाटति । उरु+अट(गतौ)+अच् । ‘नन्दिग्रहि०’ ३.१.१३४। संवत्सरः। ‘ऋतुर्वॄत्तिमसिमानः स्यात्कालग्रन्थिरुर्वटः’ त्रिकाण्ड०। 
उर्वरा	(स्त्री) उरु प्रभूतं सस्यादिकं ऋच्छति । उरु+ऋ(गतौ)+अच् । ‘नन्दिग्रहि०’ ३.१.१३४। उर्वी(हिंसायाम्)+घः। ‘खनो घ च’ ३.३.१२५। उर्वीं राति । उर्वी+रा(दाने)+क्विप् । वा०३.३.१०८। १.फलवद्भूमिः। ‘तीक्ष्णविशिखमुखपीतमसृक्पततां गणैः पिबतु सार्धमुर्वरा’ माघः१५.६६। २.क्षेत्रभूः।   
उर्वशी	(स्त्री) उरून् महतोऽपि अश्नुते वशीकुरुते वा ऊरुं नारायणोरुं कारणत्त्वेनाश्नुते ।  । उरु+अशू(व्याप्तौ)+कः+ङीष् । ‘सुपि स्थः’ ३.२.४,‘षिद्गौरादिभ्यः’ ४.१.४१। १.देवलोकस्य अप्सरसा अर्जुनं मोहि तत्तिरस्कृता तं च षण्डत्त्वेन शापिता । भूलोकस्य पुरूरवसा ऊढा षड्पुत्रवती च पुरूरवसः नियमोल्लङ्घनेन च पुनः स्वर्गङ्गता ।   
उर्वारुः	(पुं) उरु यथा तथा ऋच्छति । ऋ(गतौ)+उण्(बाहु०)। उर्वारुकसस्यम् । 
उर्वी	(स्त्री) ऊर्णोति । ऊर्णुञ्(आच्छादने)+उः। उ०१.३१,ह्रस्वः,नुलोपश्च,ङीष् । ‘पश्योदग्रप्लुतत्वाद्वियति बहुतरं स्तोकमुर्व्यां प्रयाति’ शाकु०१.७। 
उर्वीधरः	(पुं) उर्व्याः पृथ्व्याः धरः। उर्वी+धृञ्(धारणे)+अच् । ‘नन्दिग्रहि०’ ३.१.१३४। ‘अलकाधिपभृत्यदर्शितं शिव्स्म्र्वीधरवर्त्म संप्रयान्’ किराता०३.५९।
उर्वीधवः/उर्वीनाथः/पतिः	(पुं) उर्व्याः धवः पतिः। राजः। 
उर्वीभृत्	(पुं) उर्वीं बिभर्ति । उर्वी+डुभृञ्(धारणपोष्णयोः)+क्विप् । उर्वीभुज् । १.राजा,उर्वीभुज् । २.पर्वतः। 
उर्वीरुहः	‘विहङ्गराजाङ्गरुहैरिवायतैर्हिरण्ंअयोर्वीरुहवल्लितन्तुभिः’ माघः१.७।
उलपः	(पुं) वलति । वल(संवरणे)+कपन् । उ०३.१४५,सम्प्रसारणं च । १.लता । २.मृदुतृणम् । ‘अविरलविततेव शक्रगोपैररुणितनीलतृणोलपा धरित्री’ किराता०१०.३।  
उलूकः	(पुं) वल(संवरणे)+ऊकः। उ०४.४१,सम्प्रसारणम् निपातनं च । १.गूबे. ‘कुमुदवनमपश्रि श्रीमदम्भोजषण्डं त्यजसिमृदमुलूकः प्रीतिमांश्चक्रवाकः’ माघः११.६४। २.इन्द्रः। ३.दुर्योधनदूतः योद्धः च । 
उलूखलम्	(न) ऊध्वं खं उलखम् । उलूखं लाति । उलूख+ला(आदाने)+कः। ‘आतोऽनुपसर्गे कः’ ३.२.३। ‘वनस्पतिभ्यः इत्येवं मुसलोलूखले हरेत्’ मनुः३.८८। 
उलूपी	(स्त्री) नागकन्याविशेषः। बभ्रुवाहनेन आघातम् अर्जुनम् उलूपी सुश्रूषां कृत्वा तमूढा । तयोः पुत्रः इरावन्तः।   
उल्का	(स्त्री) १.आकाशे दृश्यमान तेजसः राशिः। उष(दाहे)+कक् । उ०३.४२। ‘परमास्त्रपरिग्र्होरुतेजः स्फुरदुल्काकृति विक्षिपन्वनेषु’ किराता०१३.२६। २.पञ्जः। ३.अग्निज्वाला । ‘बाधेतोल्काक्षपितचमरीबालभारो दवाग्निः’ मेघः१.५३। 
उल्बम्	(न) १.गर्भकोशः। (उच(समवाये)+बन् । उ०४.९५। ‘यथोल्बेनावृतो गर्भस्तथा तेनेदमावृतम्’ गीता३.३८।
उल्बणम्	(वि) उत् बणति । १.उत्कटम् । उत्+बण(शब्दे)+अच् । ‘नन्दिग्रहि०’ ३.१.१३४। ‘केनचिन्मधुरमुल्बणरागं बाष्पतप्तमधिकंविरहेषु’ माघः१०.५४। २.बृहत् । ‘रिपुरुल्बणभीमभोगभाजां भुजगानां जननीं जजाप विद्याम्’ माघः२०.४१। ३.प्रकाशम् । ‘त्याजितैः फलमुत्खातैर्भग्नैश्च बहुधा नृपैः। तस्यासीदुल्बणो मार्गः पादपैरिव दन्तिनः’ रघुः४.३३। 
उल्मुकः	(पुं) उष(दाहे)+मुकः। उ०३.८४,षस्य लश्च । १.यदुवंशराजा । (न) २.अङ्गारः। ‘उल्मुकेन द्रुमं प्राप्य संकुचत्पत्रसम्पदम् । तेजः प्रकिरता दिक्षु सप्रतामपदीप्यत’ माघः१९.८। ३.अर्धदग्धकाष्ठः। 
उल्लङ्घनम्	(न) १.अतिक्रमणम् । उद्+लघि(गतौ)+ल्युट् । ‘ल्युट् च’ ३.३.११५। ‘वेलोल्लङ्घनमेतेषां शोकोदन्वति तन्वति’ चं०रा०। २.उड्डयनम्,उत्पतनम् । ३.क्रमणम् । 
उल्ललम्	(वि) उद्+लल(विलासे)+अच्+शतृ । ‘नन्दिग्रहि०’ ३.१.१३४,। ‘लटः शतृशानचौ’ ३.२.१२४। १.चलत् । २.उड्डयत् । ‘निर्धूतवीतमपि बालकमुल्ललन्तं यन्ता क्रमेण परिसान्त्वनतर्जनाभिः’ माघः५.४७। 
उल्लसनम्	(वि) उद्+लस(श्लेषणक्रीडनयोः)+ल्युट् । ‘ल्युट् च’ ३.३.११५। १.प्रकाशमानम् । २.रोमाञ्चः। 
उल्लाघः	(वि) उल्लाघते स्म । उद्+लाघृ(सामर्थ्ये)+क्तः। ‘गत्यर्थाकर्मक०’ ८.२.५५। १.रोगात् क्रमितः,निरोगी । ‘उल्लाघो निर्गतो गदात्’ अमरः। २.निपुणः। ३.सन्तुष्टः। ४.शुद्धम् ।    
उल्लापः	(पुं) १.सम्भाषणम् । उद्+लप्(व्यक्तायां वाची)+घञ् । ‘भावे’ ३.३.१८। ‘श्रुता मया आनन्दनिष्यन्दिन आर्यपुत्रस्योल्लापाः’ उ०रा०३। २.दूषणम् । ३.व्याधिभयदुःखैः सम्भाषणम् । ४.सूचना । ५.उच्चैः आह्वानम् । 
उल्लासः	(पुं) १.सन्तोषः। उद्+लस(श्लेषणक्रीडनयोः)+घञ् । ‘भावे’ ३.३.१८। ‘उल्लासहेतुरभवद्यदुवीरभास्वान् वैमानिकप्रणयिनीवदनाम्बुजानाम्’ याद०१३.१४७। २.ग्रन्थस्येकः भागः। ३.अर्थालञ्कारभेदः। ४.प्रारम्भः। ५.प्रकाशः।
उल्लीढः	(वि) तीक्ष्णीकृतम्,प्रकाशीकृतम् । उद्+लिह(आस्वादने)+क्तः। ‘निष्ठा’ ३.२.१०२। ‘मणिः शाणोल्लीढः समरविजयी हेतिदलितः मदक्षीणो नागः शरदि सरितःश्यानपुलिनाः’ कुवल०।  
उल्लुः	(पुं) सूरणः। उद्+लूञ्(छेदने)+डुः। वा०३.२.१८०। ‘कन्दं त्वस्त्री चित्रदण्ड उल्लुः कण्डूरसूरणौ’ वैज०।  
उल्लू	(वि) कर्तन । उद्+लूञ्(छेदने)+क्विप् । ‘क्विप् च’ ३.२.७६।  
उल्लुञ्चनम्	(न) उद्+लुञ्च(अपनयने)+ल्युट् । ‘ल्युट् च’ ३.३.११५। १.केशस्य उत्पाटनम् । २.आकर्षणम् । ‘पादकेशांशुककरोल्लुञ्चनेषु पणान् दश’ याज्ञः२.२१७।
उल्लुण्ठनम्	(न) वक्रोक्तिः। उद्+लुठि(स्तेये)+ल्य़ुट्+अः। ‘ल्युट् च’ ३.३.११५,‘गुरोश्च हलः’ ३.३.११५। (स्त्री) उल्लुण्ठा । ‘धीराधीरा तु सोल्लुण्ठभाषितैः खेदयत्यमुम्’ सा०द०३.६३। 
उल्लूकः	(पुं) दर्भा तृणविशेषः। ‘उल्लोकस्तूलपो दर्भः ऊर्ध्वमूलः खरच्छदः’ वैज०। 
उल्लेखः	(पुं) १.सूचना । उद्+लिख(अक्षरविन्यासे)+घञ् । ‘भावे’ ३.३.१८। २.वर्णनम् । ३.अर्थालङ्कारभेदः। ३.मर्दनम् । ‘असकृन्निशितशस्त्रोल्लेखविषमितशिखरेण’ काद०। ४.खननम् । ५.चित्रलेखनम् । 
उल्लोचः	(पुं) उपरि लोच्यते । उद्+लोचृ(दर्शने)+घञ् । ‘अकर्तरि च कारके संज्ञायाम्’ ३.३.१९। विताननम् । ‘अस्त्री वितानमुल्लोचः’ अमरः।  
उल्लोलः	(पु) उल्लोडयति । उद्+लोडृ(उन्मादे)+अच् । ‘नन्दिग्रहि०’ ३.१.१३४,लडयोरभेदः। (वि) २.चञ्चलम्,कम्पनम् । ‘दूरोद्वेलितबाडवस्य जलधेरुल्लोलभिन्नाम्भसो रन्ध्रैरापतितेन वेगमरुता पातालमाध्मायते’ म०वी०५.२।   
उशनस्	(पुं) १.शुक्राचार्यः। वश(कान्तौ)+कनसिः। उ०४.३२८,सम्प्र०। ‘पौरोहित्येन याज्यत्वे काव्यं तूशनसं परे’ भाग०आदि०७। २.कश्चन स्मृतिकारः।   
उशिक्	(पुं)(उशिज्) वष्टि उश्यते वा । वश(कान्तौ)+इजिः। उ०२.७१,सम्प्र०। १.अग्निः। २.घृतम् । ‘उशिगग्नौ घृतेऽपि च’ सि०कौ०। 
उशीनरः	(पुं) १.यदुवंशस्य राजविशेषः। ‘उशीनरस्य विक्रान्तौ वृष्णयस्ये प्रकीर्तिताः’ भा०। २.चन्द्रवंशस्य राजविशेषः। ययातिपुत्रीमाधव्याः पतिः,शिबिचक्रवर्तिनः पिता च । ३.उशीनरदेशः। ४.उशीनरदेशजनाः।  
उशीरः	(पुंन) लामञ्चमूलम् । वश(कान्तौ)+ईरन् । उ०४.३१। ‘स्तनन्यस्तोशीरं शिथिलितमृणालैकवलयम्’ शाकु०३.६।
उशीरबीजः	(पुं) उत्तरस्यां दिशि विद्यमान पर्वतविशेषः। उशीरस्य वीरणमूलस्य बीजं योनिरत्र । ‘उशीरबीजं मैनाकं गिरिं श्वेतं च भारत । समतीतोऽसि कौन्तेय नीलशैलं च पार्थिव’ भा०वन०१४१.१।
उषः	(पुं) उष(दाहे)+कः। ‘इगुपधज्ञाप्रीकिरः’ ३.१.१३५। १.कामुकः। २.गुगुलम् । ३.रात्रेः शेषः,दिवाकालः। ४.प्रातःकालः। ५.मृद्विशेषः। (वि) ६.दह्यम् । (स्त्री) उषा । ७.उषादेवी बाणासुरस्य पुत्री । ८.रात्रिः। ९.त्रिसन्ध्याकालः। १०.सर्वविधकार्यारम्भाय प्रशस्तसमयः। ११.गौः।    
उषणम्	(न) १.मरीचः। २.पिप्पली । उष(दाहे)+क्युन् । उ०२.७८। (स्त्री) उषणा । ३.शुण्ठिः। ४.चव्यम् । 
उषपः	(पुं) उष(दाहे)+कपन् । उ०३.१४२। १.सूर्यः। २.अग्निः। ‘उषपो वह्निसूर्ययोः’ सि०कौ०। ३.चित्रमूला ।
उषर्बुधः	(पुं) उषसि बुद्ध्यते । उष+बुध(अवगमने)+कः। ‘इगुपधज्ञाप्रीकिरः’ ३.१.१३५। १.अग्निः। २.चित्रमूला । (वि) ३.उषःकाले जागरणम् । ४.अग्निहोत्रसमये जागरणम् । 
(उषस्)	(न) ओषति अन्धकारम् । उष(दाहे)+असिः। उ०४.२३३। १.दिवाकालः। ‘इह सनियमयोः सुरापागायमुषसि सयावकसव्यापादरेखा’ किराता०५.४०। (स्त्री) उषसी । सन्ध्याकालः। ‘उषः सन्ध्याप्रभातयोः’ हैमः। ३.सन्ध्याभिमानी देवता । ४.सायङ्कालः।  
उषाकालः	(पुं) उषायां कालो यस्य । कुक्कुटः। 
उषापतिः	(पुं) उषायाः पतिः अनिरुद्धः अपि च श्रीकृषणस्य पौत्रः। ‘अनिरुद्धः उषापतिः’ अमरः।  
उषितम्	(न) १.वासः। वस(निवासे)+क्तः। ‘नपुंसके भावे क्तः’ ३.३.११४। (वि) २.उषितम् । ३.पर्युषितम् । ४.दग्धम् ।  
उष्ट्रः	(पुं) ओषति । उष(दाहे)+ष्ट्रन् । उ०४.१६१। १.करभः मरुभूमिप्राणिविशेषः। ‘अन्यः पुनर्म्प्लवतास्तभारमन्योन्यतः पथि बताबिभितामिभोष्ट्रौ’ माघः५.५। (स्त्री) उष्ट्री । २.करभा । ३.मृद्पात्रम् ।  
उष्ट्रक्रोशी	(वि)(उष्ट्रकोशिन्) उष्य़वत् आक्रोशति । उष्ट्र+कुश(आह्वाने रोदने च)+णिनिः। ‘सुप्यजातौ णिनि०’ ३.२.७८। उष्य़वत् शब्दं करोति ।
उष्ट्रासिका	(स्त्री) १.उष्ट्रवत् उपवेशनम् । २.उष्ट्रस्य इव आसिकम् आसनम् ।
उष्णः	(पुं) ओषति । उष(दाहे)+नक् । उ०३.२। १.ग्रीष्मऋतुः। २.अग्निः। ३.सूर्यः। ‘उष्णे वर्षति शीते वा मारुते वाति वा भृशम्’ मनुः११.११३। ४.उष्णम् । मनिनीजनविलोचनपातानुष्णदाष्पकलुपान् प्रतिगृह्णन्’ किराता०९.२६। ५.आतपः। ६.शीग्रुवृक्षः। (वी) ७.बुद्धिमान् । ९.उष्णम् । ‘वह्नौ तु पुंसि चतुरतिग्मयोस्त्वेष वाच्यवत्’ नानार्थ०।  
उष्णकः	(पुं) उष्णं कार्यमस्य । उष्ण+कन् । ‘ब्राह्मणकोष्णिके संज्ञायाम्’ ५.२.७२। १.उष्णः। २.ज्वरः। ३.चतुरः। (वि) ज्वरपीडितः।
उष्णगुः	(पुं) उष्णाः गावः किरणाः अस्य । सूर्यः।  
उष्णालुः	(वि) उश्णं न सहते । उष्ण+आलुः। वा०५.२.१२१। ‘उष्णालुः शिशिरे निषीदतितरोर्मूलालवाले शिखी’ विक्र०२.२२। 
उष्णिका	(स्त्री) अल्पमन्नं यस्यां सा । अल्पान्नशब्दस्य् उष्णादेशः,निपा०। यवागुः।  
उष्णीगङ्गम्	(न) उष्णीभूता गङ्गा नदीभेदो यत्र । ‘अपां हृदं च पुण्याख्यं भृगुतुङ्गं च पर्वतम् । उष्णीगङ्गे च कौन्तेय सामात्यः समुपस्पृश’ भा०वन०१३५। भृगुतुङ्गपर्वतस्थतीर्थम् । 
उष्णीषम्	(न) उष्णमीषते । उष्ण+ईश(गतिहिंसादर्शनेषु)+कः। ‘इगुपधज्ञाप्रीकिरः’ ३.१.१३५,शक०पररू०। १.शिरस्त्रम् । २.किरीटम् । ३.शिरोभूषनम् । ४.शिरः। 
उष्णीषी	(पुं) (उष्णीषिन्) उष्णीषमस्यास्ति । १.ईश्वरः। २.उष्णीषधारी । 
उष्णोदकम्	(न) उष्णम् उदकं जलम् । उष्णजलम् । ‘अष्टमेनांशशोषेण चतुर्थेनार्धकेन वा । अथवा क्वथनेनैव सिद्धमुष्णोदकं वदेत्’ भावप्र०।  
उष्मः	(पुं) ग्रीष्मऋतुः। उष्(दाहे)+मक्(बाहु०)। २.कोपः। ३.औत्सुक्यम् ।  
उस्रः	(पुं) १.किरनः। वस(निवासे)+रक् । उ०२.१३। ‘उस्राणां व्यभिचरतीव सप्तसप्तेः पर्यस्यन्निव निचयः सहस्रसंख्याम्’ किराता०५.३४। २.प्रवाहः। ३.वृषभः। (स्त्री) उस्रा । ४.गोवत्सः। ५.इलियालवृक्षः। 
उह	(अ) १.सम्बोधनम् । २.आह्वानम् । ३.निश्चयः। 
उहू	(स्त्री) भयदुःखसूचकशब्दः। उहिर्(अर्दने)+कूः(बाहु०)। ‘शङ्कया उहूरिति कुहूरवध्वनिभियाऽपतन्मूर्छिता ।’ 
उह्यमानम्	(वि) निर्वहणम् । वह(प्रापणे)+शानच् । ‘लटः शतृशानचावप्रथमासमानाधिकरणे’ ३.२.१२४। ‘यथोह्यमानः खलु भोगभोजिना प्रसह्य वैरोचनिजस्य पत्तनम्’ नैष०१.३२।  
उह्रः	(पुं) वृषभः। उरिर्(अर्दने)+रक्(बाहु०)। 
ऊ	 वर्नमालायां षष्ठः स्वरः। औष्ठ्यः। उदात्तानुदात्तादिभेदेन त्रिधा । पुनः अनुनासिकाननुनासिकभेदाभ्यां षोढा । 
ऊः	(पुं) १.पुरुषः। २.चन्द्रः। ३.राजकुमारः। ४.कण्ठः। ५.देवता । ६.आङ्गनम् । ७.उपमानम् । ८.पूर्णकुम्भः। ९.वर्तकः। १०.रक्षणम् । ११.लक्षनम् । १२.ब्रह्म । ‘ऊकारश्चापि लक्षणे । रक्षणे चापि ऊकारः ऊकारो ब्रह्मणि स्मृतः’ एका०। १३.सूचिका । १४.सीवनम् । १५.दया । १६.आह्वानम् । (वि) १७.रक्षकः। (अ) १८.वाक्यारम्भः।  
ऊकः 	(पुं) पक्षिः। ‘ऊकः शकुन्तिः शकुनिः शकुन्तः शकुनः शकुनः खगः’ वैज०। 
ऊखः	(पुं) पृष्ठः। ‘ऊखौ पुंसि कटिप्रोथौ पूलकौ च स्फिचौ स्त्रियौ’ वैज०। 
ऊढः	(वि) १.विवाहितः। वह(प्रापणे)+क्तः(कर्तरि)। ‘गत्यर्थाकर्मक०३.२.१०२। ‘इयं च तेऽन्या पुरतो विडम्बना यदूढया वारणराजिहार्यया’ कुमार०५.७०। 
ऊतम्	(न) १.मलिनजलम् । ‘काचिमं अतिस्वच्छमूतं कलुषमाविलम्’ वैज०। (वि) २.नेयुवुदु । ३.सीवनम् । ४.रक्षितम् । 
ऊतिः	(स्त्री) १.रक्षणम् । अव(रक्षणे)+क्तिन्+ऊठ् । ‘स्त्रियां क्तिन्’ ३.३.९७,‘ज्वरत्वरस्रिव्यविमवामुपधायाश्च’ ६.४.२०। २.नेयुवुदु । ३.सीवनम् । 
ऊधस्	(न) उन्दी(क्लेदने)+असुन् । उ०४.१८८। बहुव्रीहिसमासान्ते अनङ् । ‘अनुगादिनष्ठक्’ ५.४.१३। कुण्डोध्नी । ‘भुवण् कोष्णेन कुण्डोध्नी मेघेवभृथादपि’ रघुः१.८४। अस्त्रियां तु ‘कुण्डोदो धेनुकम्’ सि०कौ०।  
ऊधस्यम् 	(न) ऊधसि भवम् । ऊधस्+यत् । ‘शरीरावयवाद्यत्’ ५.१.६। १.क्षीरम् । (वि) २.गावः ऊध्नि भवम् । ‘ऊधस्यमिच्छामि तवोपभोक्तुं षष्ठांशमुर्व्या इव रक्षितायाः’ रघुः२.६६। 
ऊनम्	(वि) १.हीनम् । ऊनम्(परिहाणे)+घञ् । ‘अकर्तरि च कारके संज्ञायाम्’ ३.३.१९। ‘किञ्चिदूनमनूनर्धेः शरदामयुतं ययौ’ रघुः१०.१। २.असम्पूर्णम् । ‘ऊनं वाप्यधिकं वापि लिखेद्यो राजशासनम्’ याज्ञः२.२९५। ‘एकोनविम्शतिः।’
ऊम्	(अ) ऊय्यते । ऊयी(तन्तुसमवाये)+मुक्(बाहु०)। १.प्रश्नः। २.कोपवाक् ।
ऊररी	(अ) उररी एव । 
ऊरुः	(पुं) ऊर्णुञ्(आच्छादने)+कुः। उ०१.३०,नुलोपश्च । अङ्कः। ‘रम्भागर्भयुगं तवोरुयुगलं बाहू मृणालोपमौ’ रत्ना०३.११। स्त्रियां उपमानपूर्वपदे समासान्ते ऊङ्प्रत्ययः। ‘करभोरूः,रम्भोरूः।’  
ऊरुग्राहः	(पुं) ऊरू गृह्णाति । ऊरु+ग्रह(उपादाने)+अण् । ‘कर्मण्यण्’ ३.२.१। सन्धिवातरोगः। ‘ऊरुग्राहगृहीताश्च केचित्तत्राभवत् भुवि’ भा०द्रोण०१४६। 
ऊरुजः	(पुं) ऊरोर्जायते | ऊरु+जनी(प्रादुर्भावे)+डः। ‘अन्येष्वपि दृश्यते’ ३.२.१०१। १.वैश्यः। (स्त्री) ऊरुजी । ऊरुजन्मन् । २.भृगुवंशस्य एकः ऋषिः। (वि) ऊरौ जातः।
ऊरुदघ्नः/द्वयसः/मात्रः	(वि) ऊरू प्रमाणमस्य । ऊरू+दघ्नच्/द्वयसच्/मात्रच् । ‘प्रमाणे द्वयसज्दघ्नञ्मात्रचः’ ५.२.३७। कस्यचित् ऊरुप्रमाणकमौन्नत्यमस्य ।  
ऊरुपर्व	(पुं)(ऊर्ध्वपर्वन्) ऊरोः पर्व । पादस्य सन्धिभागाः।
ऊरुस्तम्भः	(पुं) ऊरू स्तभ्नाति । ऊरु+स्तन्भु+अण् । ‘कर्मण्यण्’ ३.२.१। जानुचलनराहित्यम् । सन्धिवातरोगः। 
ऊर्क्	(स्त्री) ऊर्ज(बलप्रननयोः)+क्विप् । ‘भ्राजभासधुर्विद्युतोर्जिपॄजुग्रावस्तुवः क्विप्’ ३.२.१७७। १.शक्तिः। २.अन्नम् । ३.सस्यरसम् ।  
ऊर्जः	(पुं) ऊर्जयति उत्साहयति जिगीषून् । ऊर्ज(बलप्रननयोः)+णिच्+अच् । ‘नन्दिग्रहि०’ ३.१.१३४। १.कार्तिकमासः। ‘कृतमदं निगदन्त इवाकुलीकृतजगत्रयमूर्जमतङ्गजम्’ माघः६.५०। २.उत्साहः। ३.शक्तिः। ४.जीवनम् । (स्त्री) ऊर्जा । ५.अभिवृद्धिः। (न) ६.जलम् । (वि) बलशाली । उत्साही । 
ऊर्जस्	(न) ऊर्ज(बलप्रननयोः)+असुन् । उ०४.१८८। १.उत्साहः। २.आहारः। ३.बलम् । ४.धातुः सारः।
ऊर्जस्वान्	(वि)(ऊर्जस्वत्) ऊर्जस्वल । अतिशयितम् ऊर्जः अस्यास्ति । ऊर्ज(बलप्रननयोः)+मतुप् । १.ऊर्जस्वी,बलशाली,ऊर्जस्वलम् । ‘तद्रक्ष कल्याणपरम्पराणां भोक्तारमूर्जस्वलानाम्’ रघुः२.५०। २.रसयुतम् । ३.श्रेष्ठम् । (स्त्री) ऊर्जस्वती ।   
ऊर्जितम्	(न) ऊर्ज+बल(प्राणनयोः)+क्तः। १.बलम् । २.उत्साहः। ३.सामर्थ्यम् । ऊर्ज(बलप्राणनयोः)+क्तः। ‘नपुंसके भावे क्तः’ ३.३.११४। (वि) ४.बलशाली । ‘पित्र्यमंशमुपवीतलक्षणं मातृकं च धनुरूर्जितं दधत्’ रघुः११.६४। ५.अर्थगर्भितम् । ‘उपपत्तिमदूर्जिताश्रयं नृपमूचे वचनं वृकोदरः’ किरा०२.१। ६.अतिशयं,बृहत् । ७.अधिकम् । ‘विनिहत्य भवन्तमूर्जितश्रीर्युधि सद्यः शिशुपालतां यथार्थम्’ माघः१६.८५। ८.श्रेष्ठम् । ९.सुन्दरम् । ‘कुसुमचापमतेजयदंशुभिर्हिमकरोमकरोर्जितकेतनम्’ किराता०११.४०।   
ऊर्णम्	(न) ऊर्णत्यस्य कारणत्त्वेन । ऊर्ण+अच् । ‘अर्शआदिभ्योऽच्’ ५.२.१२७। १.उण्णे । २.ऊर्णवस्त्रम् । (स्त्री) ऊर्ना । ‘मङ्गल्योर्नावलयिनि पुरः पावकस्योच्छिखस्य’ रघुः१६.८७। 
ऊर्णनाभः	(पुं) ऊर्णेव तन्तुर्नाभावस्य । ऊर्ण+नाभ+अच् । ‘अच्प्रत्यन्ववपूर्वात्सामलोम्नः’ ५.४.७५। जेडरहुलु । 
ऊर्णा	(स्त्री) १.ऊर्णम् । २.ब्रूहुमध्यावर्तः। ‘ललातपट्टे नवनलिननालभङ्गतन्वीयमूर्णा परिस्फुरति’ काद०। एतच्च चक्रवर्तिलक्षणम् । ३.स्वायम्भुवमन्वन्तरस्य मरीचिमुनेः पत्नी । 
ऊर्णायुः	(पुं) १.अजस्य ऊर्णेन वीतकम्बलम् । २.अजः। ३.ऊर्णनाभः। 
ऊर्दम्	(वि) १.खेलनम् । २.मापनम् । ऊर्द(माने क्रीडायां च)+अच् । ‘नन्दिग्रहि०’ ३.१.१३४। 
ऊर्दरः	(पुं) ऊर्क्+दॄ(विदारणे)+अच् । उ०५.४०। १.शूरः। २.राक्षसः। ‘ऊर्दरः शूररक्षसोः’ सि०कौ०। ३.धान्यमापनपात्रम् । ४.धान्यसङ्ग्राहकम् ।
ऊर्ध्वम्	(न) १.उन्नतम् । (वि) २.उपरीकृतमुखम् । ‘प्रबोधयत्यूर्ध्वमुखैर्मयूखैः’ कुमार०१.१६। २.उन्नीतम् । ३.उपरितनम् । (अ) ४.उपरि । ५.अनन्तरम् । ‘साहं तपः सूर्यनिविष्टदृष्टिरूर्ध्वं प्रसूतेश्चरितुं यतिष्ये’ रघुः१४.६६।  
ऊर्ध्वकः	(पुं) ऊर्ध्वं कायति । ऊर्ध्व+कै(शब्दे)+कः। ‘सुपि स्थः’ ३.२.४। मृदङ्गवाद्यभेदः। 
ऊर्ध्वकण्ठः	(वि) ऊर्ध्वः उन्नतः कण्ठः यस्य । १.दीर्घकण्ठः। (स्त्री) ऊर्ध्वकण्ठी । २.महाशतावरी । 
ऊर्ध्वकरः	(वि) १.उन्नीतहस्तः। २.ऊर्ध्वमुखीकिरणाः यस्य । 
ऊर्ध्वकर्णः	(वि) ऊर्ध्वौ कर्णौ यस्य । स्थिरकर्णः। ‘उक्तं कर्णकम्पनं विना श्रुणोति । ‘मुक्तेषु रश्मिषु निरायतपूर्वकाया निश्कम्पचामरशिखा निभृतोर्ध्वकर्णाः’ शाकु०१.८।
ऊर्ध्वकर्मा	(न)(ऊर्ध्वकर्मन्) ऊर्ध्वदेशप्राप्त्यर्थं कर्म क्रिया । १.उत्थानम् । २.ऊर्ध्वदेशगमनम् । ‘ऊदोनूर्ध्वकर्मणि’ पा०सू०१.३.२४। (वि) ३.उत्थानम् । 
ऊर्ध्वकेतुः	(पुं) ऊर्ध्वः उच्छ्रितः केतुः ध्वजः यस्य । १.जनकमहाराजस्य वंशजराजा । (वि) २.उच्छ्रितः ध्वजः यस्य राज्ञविशेषः। ३.उच्छ्रितः ध्वजः यत्र नगरविशेषः।  
ऊर्ध्वगः	(पुं) ऊर्ध्वम् उपरि गच्छति । ऊर्ध्व+गम्लृ(गतौ)+डः। वा०३.२.४८। १.महान् स्वभावतुङ्गः। ‘योसौ स्वभावतस्तुङ्ग ऊर्ध्वगः परिकीर्तितः’ निरुक्तिः। २.विष्णुः। ‘ऊर्ध्वगः सत्पथाचारःप्राणादः प्रणवः पणः’ वि०स०। ३.ऊर्ध्वगमनवातेन जायमान वातसम्बद्धरोगम् । ‘ऊर्ध्वगे रक्तपीते च शीतमम्भः प्रशस्यते’ सुश्रुतः। (वि) ४.ऊर्ध्वदिशिगमनम् । ‘तपात्यये वारिभिरुक्षिता नवैर्भुवा सहोष्माणममुञ्च दूर्ध्वगम्’ कुमार०५.२३। ४.सदाचारसम्पन्नः। ‘धर्मेन गमनमूर्ध्वं गमनमधस्ताद्भवत्यधर्मेण’ सा०का०४४। ५.उत्थानम्,ऊर्ध्वदेशगमनम् ।
ऊर्ध्वगपुरम्	(न) त्रिपुरासुरपत्तनम् । 
ऊर्ध्वचरणः	(पुं) ऊर्ध्वाः चरणाः पादाः यस्य । शरभमृगः। 
ऊर्ध्वजानुः	(वि) ऊर्ध्वे दीर्घे जानुनी यस्य । १.दीर्घजानुकः। २.स्थिरजानुकः। ऊर्ध्व+जानु । ‘ऊर्ध्वाद्विभाषाजानुनो वा ज्ञुः’ ५.४.१३०। जानुनो वा ज्ञुः। ऊर्ध्वज्ञुः। ‘परिशिथिलितकर्नग्रीवमामीलिताक्षः क्षणमयमनुभूय स्वप्नमूर्ध्वज्ञुरेव’ माघः११.११।
ऊर्ध्वतः	(अ)(ऊर्ध्वतस्) ऊर्ढ्व+तसिः। वा०५.४.४४। उपरि,उपरिष्टात्,ऊर्ध्वभागे ।  
ऊर्ध्वदृष्टिः	(स्त्री) ऊर्ध्वा दृष्टिः। १.स्थूलदृष्टिः। २.योगाभ्यासे ब्रूहुमध्यकेन्द्रितदृष्टिः। (वि) ३.ऊर्ध्वं ऊर्ध्वभागे दृष्टिः यस्य । 
ऊर्ध्वधन्वा	(पुं)(ऊर्ध्वधन्वन्) ऊर्ध्वं धनुः यस्य । इन्द्रः। ‘पुलोमशत्रुर्हरिवानूर्ध्वधन्वाशचीपतिः’वैज०। 
ऊर्ध्वपुण्ड्रः	(पुं) ऊर्ध्वः ऊर्ध्वमुखः पुण्ड्रः इक्षुरिव । ललाटे ध्रियमाण दीर्घनाम, प्रायः वैष्णवचिह्नम् । ‘द्व्यङ्गुलं त्र्यङ्गुलं वापि सान्तरालं प्रकल्पयेत् । पार्श्वावङ्गुलिमात्रौ तु ऊर्ध्वपुण्ड्रस्य लक्षणम् ॥’ सच्चरित्र०। 
ऊर्ध्वपृश्निः	(पुं) यज्ञाय पशुः। 
ऊर्ध्वबाहुः	(वि) ऊर्ध्वः उत्तोलितः बाहुर्यस्य । ‘ऊर्ध्वबाहुर्वोरोम्येषः न च कश्चिछ्रुणोति मे । धर्मादर्थश्च कामश्च स किमर्थं न सेव्यते’ भा०स्वर्गा०५.७५। 
ऊर्ध्वबुध्नः	(पुं) विचलितम् । ऊर्ध्वमधः अधस्तनमुपरि च कृतम् । 
ऊर्ध्वभागः	(पुं) ऊर्ध्वम् उपरिस्थः भागः। १.उपरि । २.उपरितनभागः। 
ऊर्ध्वमन्थिन्	(पुं) ऊर्ध्वं ब्रह्मचर्यादुत्तराश्रमं गांर्हस्थ्यादि मथ्नाति । ऊर्ध्व+मथ(विलोडने)+णिनिः। ‘सुप्यजातौ णिनि०’ ३.२.७८। गृहस्थाश्रमम् अस्वीकृत्य ब्रह्मचर्यमेव अनुष्ठीते यः सः।  
ऊर्ध्वमानम्	(न) ऊर्ध्वमारोप्य मीयते । १.रजतस्वर्णादीनां तोलनमानम् । २.औन्नत्यमापनदण्डः। (वि) उन्नीय मापनम् । 
ऊर्ध्वमूलः	(पुं) ऊर्ध्वः उत्कृष्टः पुरुषः मूलमस्य । संसारवृक्षः। परब्रह्म कारणत्वेनास्तीत्यतः अयं वृक्षः ऊर्ध्वमूलः जातः। ‘ऊर्ध्वमूलमधःशाखमश्वत्थं प्राहुरव्ययम् । छन्दांसि यस्य पर्णानि यस्तं वेद स वेदवित्’ गीता१५.१। 
ऊर्ध्वरेतः	(पुं)(ऊर्ध्वरेतस्) ऊर्ध्वमुखं रेतो अस्य । १.प्रमेश्वरः। २.सनकादिसिद्धाः। ‘ऊर्ध्वरेताः प्रजा हित्त्वा गच्छत्यक्षरसात्मताम् । एतान्येव निमित्तानि मुनीनामूर्ध्वरेतसाम्’ भा०शान्ति०६०.६। ३.भ्हीष्माचार्याः। 
ऊर्ध्वलोकः	(पुं) ऊर्ध्वो लोकः। उपरितन लोकः। स्वर्गलोकः,देवलोकः। 
ऊर्ध्ववातः	(पुं) १.द्र०‘ऊर्ध्वगः’ शब्दः। २.सप्तविधवायुषु ‘परीवाह’ इति वायुः।
ऊर्ध्वशायी	(पुं)(ऊर्ध्वशायिन्) ऊर्ध्वः शेते । ऊर्ध्व+शीङ्(स्वप्ने)+णिनिः। ‘सुप्यजातौ णिनि०’ ३.२.७८। १.परमेश्वरः। ‘ऊर्ध्वरेता ऊर्ध्वलिङ्ग ऊर्ध्वशयी नभः स्थलः। त्रिजटश्चीरवासाश्च रुद्रः सेनापतिर्विभुः’ भा०अनु०४८.४६। २.ऊर्ध्वमुखं कृत्वा शयानः। 
ऊर्ध्वायनः	(पुं) ऊर्ध्वम् अयनम् यस्य । १.वैश्यजातीयकं पक्षिः। ‘पतङ्गः,ऊर्ध्वायनः,सत्याङ्गः च’ इति । ‘अरुनानृम्नाङीरसी सावित्री सुप्रभाता ऋतम्भरा सत्यम्भरा इति महानद्यः। यासां जलोपस्पर्शनविधूतरजस्तमसो हंसपतङ्गोर्ध्वायनसत्याङ्गसंज्ञाश्चत्वारो वर्णाः सहस्रायुषो विबुधोपमसन्दर्शनप्रजननाः स्वर्गद्वारं त्रय्या विद्यया त्रयीमयंसूर्यमात्मानं यजन्ते’ भाग०५.२०.४। २.ऊर्ध्वगमनम् । 
ऊर्ध्वावर्तः	(पुं) अश्वस्य पृष्ठभागः। 
ऊर्ध्वासितः	(पुं) ऊर्ध्वम् आसितः। १.कारवेल्ललता । (न) २.उपरि उपवेशनम् । (वि) ३.उपरि उपविष्टम् । 
ऊर्मि 	(पुंस्त्री) ऋच्छति । ऋ(गतौ)+मिः। उ०४.४४,ऊकारश्च । १.तरङः। ‘तमाधूतध्वजपतं व्योमगङोर्मिवायुभिः’ रामा०। ‘ऊर्मीं महत्यभिमुखमापतितं निरीक्ष्य’ माघः५.३२। २.त्वरा । ३.वस्त्रसङ्कोचलेखा । ४.पीडा । ५.प्रकाशः। ५.उत्कण्ठा । मनुष्यस्य शरीरमनोप्राणानां षड्धर्माः। जरामृत्यू शरीरधर्माः, शोकमोहौ मनोधर्माः, क्षुत्पिपासा प्राणधर्माः च । (स्त्री) अश्वानां वेगेन चलनम् । ‘पङ्क्तीकृतानाम्श्वानां नमनोन्नमनांकृतिः। अतिवेगसमायुक्ता गतिरूर्मिरुदाहृता’ वैज०। 
ऊर्मी	(पुं)(ऊर्मिन्) ऊर्मिरत्यस्य । ऊर्मि+इनिः। ‘व्रीह्यादिभ्यश्च’ ३.२.११६। १.समुद्रः। (वि) २.ऊर्मिभिः युक्तः।   
ऊर्मिला	(स्त्री) १.जनकमहाराजस्य पुत्री,लक्ष्मणपत्नी । ‘पार्थिवीमिदवहद्रघूद्वहोलक्ष्मणस्तदनुजामर्थोर्मिलाम्’ रघुः११.५४। २.पतिं त्यक्ता । ‘पुनरूढा पुनर्भूः स्यादूर्मिला त्यक्तभर्तृका’ वैज०।   
ऊर्वः	(पुं) १.महर्षिविशेषः। २.वडवाग्निः। ३.मेघः। ४.गोशाला । ५.समुद्रः। ६.जलपात्रम् । (वि) ७.बृहत् । ८.विस्तृतम् । 
ऊर्वङ्गम्	(न) ऊरुरिव अङ्गमस्य । शिलीन्ध्रः।
ऊर्वशी	(स्त्री) उर्वशी । ऊर्वशी इति देवलोकस्य वेश्या । प्रसिद्धा अप्सरसः। ऊरुं नारायणोरुं कारणत्वेन अश्नुते आप्नोति । ऊरु+अशू(व्याप्तौ)+अच्+ङीष् । ‘जानपदकुण्ड०’ ४.१.४१।  
ऊषः	(पुं) ऊष(रुजायाम्)+कः। ‘इगुपधज्ञाप्रीकिरः कः’ ३.१.१३५। १.क्षारमृत्तिका,ऊषरः। कौशेयारुकयोरुषैःकुतपानामरिष्टकैः’ मनुः५.१२०। २.कर्णरन्ध्रः। ३.मलयपर्वतः। ४.प्रातःकालः। ५.रन्ध्रः। (स्त्री) ऊषा । ऊषरभूमिः।
ऊषकम्	(न) ऊषति अन्धकारम् । ऊष(दाहे)+कः। ‘ण्वुल्तृचौ’ ३.१.१३३। प्रातःकालः।  
ऊषणः	(पुं) १.चित्रकवृक्षः। (न) २.मरीचम् । ३.पिप्पलीमूलम् । ४.शुण्ठिः। (स्त्री) ऊषणा । ५.पिप्पली । ६.चव्यम् । ७.जीरिका । (वि) ८.तीक्ष्णम् । 
ऊषा	(स्त्री) उषादेवी बाणासुरस्य पुत्री । ‘उषाप्यूषा ननन्दा च ननान्दापि प्रकीर्तिता’ शब्दभेद०।  
ऊष्मः	(पुं) ऊष(दाहे)+मः(बाहु०)। १.शाखः। २.ग्रीष्मकालः। (वि) ३.उष्णम् । 
ऊष्मकः	(पुं) ऊष्मन्+कन् । ‘यावादिभ्यः कन्’ ५.४.२९। ग्रीष्मऋतुः। ‘ग्रीष्म ऊष्मकः। निदाघ ऊष्णोपगमः’ अमरः।  
ऊष्मा	(पुं)(ऊष्मन्) १.ग्रीष्मकलः। २.शाखः। ऊष(रुजायाम्)+मनिन् । ‘अन्येभ्योऽपि दृश्यन्ते’ ३.२.७५। ‘रविकान्तमयेन सेतुना सकलाहं ज्वलनाहितोष्मणा’ नैष०२.९३। ३.बाष्पम् । ‘तपात्यये वारिभिरुक्षिता नवैर्भुवा सहोष्माणममुञ्चदूर्ध्वगम्’ कुमार०५.२३। ४.बाष्पेण सहोच्चार्यमण अक्षराणि । श,षस,ह च । ‘शषसहा ऊष्माणः’ सि०कौ०। 
ऊहः	(पुं) ऊह(वितर्के)+घञ् । ‘भावे’ ३.३.१८। १.युक्त्या अर्थनिर्णयः। २.सन्देहः अष्टबुद्धिविधेषु एकः विधः।
ऊहनम्	(न) ऊह(वितर्के)+ल्युट् । ‘ल्युट् च’ ३.३.११५। १.अनुमानम् । २.सन्देहः। ३.कल्पना । ४.उत्प्रेक्षा ।
ऊहनीयम्	(वि) १.विमर्शार्हम्,तर्क्यम् । २.२.अध्याहारः अर्थपूर्त्यर्थम् अर्हपदयोजनम् । ऊह(वितर्के)+अनीयर् । ‘तव्यत्तव्यानीयरः’ ३.१.९६।  
ऊहा	(स्त्री) ऊह्(वितर्के)+अः। ‘गुरोश्च हलः’ ३.३.१०३। १.कल्पनम् । २.अनुमानम् । ३.उत्प्रेक्षा । ४.विमर्शा । 
ऊहिनी	(स्त्री) ऊह्(वितर्के)+णिनिः+ङीप् । ‘नन्दिग्रहि०’३.१.१३४,‘ऋन्नेभ्यो ङीप्’ ४.१.५। सम्मार्जनी ।
ऋ	वर्णमालायां सप्तमाक्षरम् । ह्रस्ववर्णः उदातानुदात्तस्वरितैः त्रिधा पुनः अनुनासिकाननुनासिकाभ्याम् आहत्य षोढा । विवृतं मूर्धा च अस्य उच्चारणस्थानानि । 
ऋः	(पुं) १.गजः। २.शैलः। ३.बुद्धिभेदः। ४.स्वभावः। ५.देवरः। ६.स्वर्गलोकः। ७.देवताशतृः। (स्त्री) ८.नदी । ९.अदिति । १०.मद्यम् । (अ) ११.निन्दा । १२.वाक्यम् । १३.परिहास्यम् । १४.सम्बोधना ।  
ऋ	ऋ(गतौ) । आर । १.गमनम् । २.प्राप्तिः। 
ऋक्थम्	(न) धनम् । ऋच(स्तुतौ)+थक्(बाहु०)। द्रव्यं वित्तं स्वापतेयं रिक्तमृक्थं धनं वसु’ अमरः। 
ऋक्थग्राह	(वि) ऋक्थं गृह्णाति । ऋक्थ+ग्रह(उपादाने)+अण् । ‘कर्मण्यण्’ ३.२.१। दायादिनः,ऋक्थग्राही ।
ऋक्थी	(वि) ऋक्थम् अस्य अस्ति । ऋक्थ+इनिः। ‘अत इनिठनौ’ ५.२.११५। धनिकः। (स्त्री) ऋक्थिनी ।
ऋक्षः	(पुं) ऋष्यते गहनमनेन । ऋक्षि(हिंसायाम्)+अच् । ‘नन्दिग्रहि०’ ३.१.१३४। १.भल्लूकः। ‘वृको मृगेभं व्याघ्रोऽश्वं फलमूलं तु मर्कटः। स्त्रीमृक्षः स्तोकको वारि यानान्युष्ट्रः पशूनजः’ मनुः१२.६७। २.सप्तकुलपर्वतेष्वेकः। ‘महेन्द्रो मलयः सह्यः शुक्तिमान् ऋक्षपर्वतः। विन्ध्याश्च पारियात्राश्च सप्तैते कुलपर्वताः।’ ३.शोणकवृक्षः। ४.अजमीढराज्ञः पुत्रः। (न) ५.नक्षत्रम् । ‘पश्चिमं तु समासीनः सम्यगृक्षविभावनात्’ मनुः२.१०१। ६.मेषादयः द्वादशराशयः। ७.अश्विन्यादीनि नक्षत्राणि । (स्त्री) ऋक्षा । ८.भल्लूका। ९.उत्तरादिक् ।
ऋक्षगन्धा	(स्त्री) ऋक्षान् ऋक्षसदृशान् हिंस्रान् गन्धयते । अर्दयति । ऋक्ष+गन्ध(अर्दने)+कः। ‘तुन्दशोकयोः परिमृजापनुदोः’ ३.२.५। 
ऋक्षचक्रम्	(न) ऋक्षाणां नक्षत्राणां चक्रम् समूहः। नक्षत्राणां चक्राकारकः समूहः।   
ऋक्षरः	(पुं) ऋषी(गतौ)+क्सरन् । उ०३.७५। १.ऋत्विक् । २.कण्टकः। ३.जलाशयः। (न) ४.जलधारा । 
ऋक्षराजःऋक्षवान्	(पुं) ऋक्षाणां राट् । ऋक्षराट्+टच् । ‘राजाहःसखिभ्यष्टच्’ ५.४.९१। १.चन्द्रः। २.जाम्बवतः।
ऋक्षवान्	(पुं)(ऋक्षवत्) ऋक्षाः बाहुल्येन सन्त्यत्र । ऋक्ष+मतुप् । ‘तदस्यास्त्यस्मिन्निति मतुप्’ ५.४.९४। नर्मदानदीतीरपर्वतविशेषः। ‘निःशेषविक्षालितधातुनापि वप्रक्रियामृक्षवतस्तटेषु’ रघुः५.४४।
ऋक्संहिता	(स्त्री) ऋग्वेदस्य मन्त्रात्मकभागः। 
ऋग्विधानम्	(न) ऋचा ऋग्वेदेन कर्मणः विधानं यत्र । ग्रन्थविशेषः।
ऋग्वेदः	(पुं) चतुर्षुवेदेषु प्रथमः वेदः। अत्र मन्त्रात्मकभागः संहिता शिष्टं च ब्राह्मणकम् । ऋग्वेदभागः यज्ञे देवताह्वानार्थमुपयुक्तम् । मन्त्रपठिता च होता भवति ।
ऋक्	(स्त्री)(ऋच्) ऋच्यते स्तूयते देवाः अनया । ऋच(स्तुतौ)+क्विप् । ‘क्विप् च’ ३.२.७६। १.ऋग्वेदमन्त्रम् । २.छ्न्दोबद्धमन्त्रम् । ३.स्तोत्रम् । ४.पूजा ।
ऋचीकः	(पुं) भृगुवंशस्थजमदग्नेः पिता । 
ऋचीषम्	(न) पिष्टपचनपात्रम् । ऋच(स्तुतौ)+ईषन्(बाहु०)। ‘ऋजीषं पिष्टपाचनम्’ अमरः 
ऋच्छरा	(स्त्री) ऋच्चति परपुरुषं प्राप्नोति । ऋच्च(गतौ)+अरः। उ०३.१३१। वेश्या । ‘ऋच्छरा वेश्या’ सि०कौ०।
ऋजीकः	ऋज(गतौ)+ईकन् । उ०४.२२। १.इन्द्रः। २.धूमः। 
ऋजीषः	(पुं) १.नरकभेदः। ‘लोहशञ्कुमृजीषं च पन्थानं शाल्मलीं नदीम्’ मनुः४.९०। २.सोमलतारसम् । (न) ३.ऋजीषम् । ‘ऋजीषं पिष्टपाचनम्’ अमरः। 
ऋजुः	(वि) अर्जयति गुणान् । १.वक्ररहितम्,सरलम् । ‘ऋजस्वते तु सर्वे स्युरव्रणाः सौम्यदर्शनाः’ मनुः२.४७। २.प्रामाणिकः। ‘ऋजूंश्च विश्वासकृतः स्वभावान् गोपाङ्गनानां मुमुदेविलोक्य’ भट्टिः२.१५। ३.उत्पत्तिरहितम् । ‘आद्यमादिभवे भक्ष्येत्युत्पत्तिरहितेप्यृजुः’ वैज०। (स्त्री) रुज्जुः,रुज्वी । ‘रुज्वीर्दधानैरवतत्य कन्धराश्चलावचूडाः कलघर्घरारवैः’ माघः१२.१८।   
ऋजुकायः	(वि) ऋजुः कायो यस्य । वक्रतारहितकायः। ‘तस्मिन् स्वस्ति समासीनः ऋजुकायः समभ्यसेत्’ भाग०३.२७.९।
ऋज्रः	(पुं) ऋज(गतिस्थानार्जनेषु)+रन् । उ०२.२८। १.नायकः। २.प्रामाणिकः। 
ऋणम्	(न) अर्यते । ऋ(गतौ)+क्तः। ‘निष्ठा’ ३.२.१०२,नत्त्वम् । ऋणं लौकिकम् अलौकिकं चेति द्विविधम् । धनावश्यकतापूर्त्यर्थं धनिकात् स्वीकरणं धनम् लौकिकऋणमित्युच्यते । तच्च वृद्धिसहितं धनिकाय प्रत्यर्पणीयम् । देवऋणं पितृऋणं ऋषिऋणं च अलौकिकऋणम् भवति । यस्यार्पणं विना न मोक्षः। ‘देवानामनृणः ....अल्पवित्तश्च पूजाभिरुपवासव्रतैस्तथा’ वि०ध०। ‘श्राद्धेन पूजया चैव पितॄणामनृणो भवेत् । ऋषीणां ब्रह्मचर्येण श्रुतेन तपसा तथा’ वि०ध०।  
ऋणग्राही	(वि)(ऋणग्राहिन्) ऋणं गृह्णाति यः। ऋण+ग्रह(उपादाने)+णिनिः। ‘नन्दिग्रहि० ३.१.१३४। 
ऋणदाता	(वि) ऋणस्य दाता । (स्त्री) ऋणदात्री ।
ऋणदासः	(पुं) ऋणमोचनाय दासत्त्वमुपगतः। 
ऋणमत्कुणः	(पुं) परकृतं ऋणं ममैवेति कुणति । ऋणमत्+कुण(शब्दोपकरणयोः)+कः। ‘इगुपधज्ञाप्रीकिरः कः’ ३.१.१३५।
ऋणमुक्तः	(पुं) ऋणात् मुक्तः। गृहीतं ऋणं सम्पूर्णतया प्रत्यर्पितः। 
ऋणलेख्यम्	(न) ऋणसूचकलेख्यम् । ऋणपत्रम् । 
ऋणादानम्	(न) ऋणस्य ग्रहणम् । एतच्च अष्टविधविवादेषु प्रथमः। ‘दानग्रहणधर्म्माश्च ऋणादानमिति स्मृतम् ।’ ‘न स्त्र्तीभ्यो दासबालेभ्यः प्रदद्यात् किञ्चिदुधृतम् । दाता न लभते तत्तु तेभ्यो दत्तं तु यद्वसु ।’  
ऋणान्तकः	(पुं) ऋणम् अन्तयति नाशयति । ऋण+अन्ति(नामधातुः)+ण्वुल् । ‘ण्वुल्तृचौ’ ३.१.१३३। मङ्गलग्रहणेन ऋणमोचनं भवति इति शास्त्रवचनम् । 
ऋणी	(वि)(ऋणिन्) ऋणमस्य अस्ति । ऋण+इनिः+ङीप् । ‘अत इनिठनौ’ ५.२.११५। ‘जायमानो वै ब्राह्मणः त्रिभिर्ऋणैर्ऋणी भवति ब्रह्मचर्येण ऋषिभ्यो यज्ञेन देवेभ्यः प्रजया पितृभ्यः’ श्रुतिः। (स्त्री) ऋण+इनिः+ङीप् । ‘अत इनिठनौ’ ५.२.११५,‘ऋन्नेभ्यो ङीप्’ ४.१.५। ऋणिनी । 
ऋतः	(पुं) ऋ(गतौ)+क्तः। ‘निष्ठा’ ३.२.१०२। १.सूर्यः। २.यागः। (न) ३.सत्यम् । ‘श्रियं प्रत्यङ्मुखो भुङ्क्ते ऋतं भुङ्क्ते ह्यु दङ्मुखः’ मनुः२.५२। ४.क्शेत्रे पतित धान्यसङ्ग्रहणम् । ‘ऋतामृताभ्यां जीवेत्तु मृतेन प्रमृतेन वा । सत्यानृताभ्यामपि न श्ववृत्त्या कदाचन’ मनुः४.४। ‘ऋतमुञ्छशिलं ज्ञेयममृतं स्यादयाचितम्’ मनुः४.५। ५.जलम् । ६.कर्मफलम् । ‘ऋतं पिबन्तो सुकृतस्य लोके’ श्रुतिः। ७.विष्णुः। ‘भगवान् वासुदेवश्च कीर्त्यतेऽत्र सनातनः। स हि सत्यम् ऋतं चैव पवित्रं पुण्यमेव च’ भा०। ८.परब्रह्म । ‘ऋतमेकाक्षरं ब्रह्म’ श्रुतिः। ९.सुस्वभावः। (वि) १०.प्रकाशमानम् । ११.पूजितम् । १२.सत्यम् । ‘सर्वमेतदृतं मन्ये यन्मां वदसि केशव’ गीता१०.१४। १३.योजितम् ।  
ऋतधामा	(पुं)(ऋतधामन्) ऋतं धामा अस्य । १.विष्णुः। ‘नरकजिदृतधामा केशवो ज्न्मकीलः क्रतुपुरुषनृसिंहश्रन्थजह्नुश्च देवाः’ त्रिकाण्ड०। २.चतुर्दशमनुश्वेकः। ३.द्वादशमन्वन्तरस्य इन्द्रः रुद्रसावर्णिः। ४.यदुवंशस्येकः राजा । (वि) ५.सत्यस्यावासं यत् । 
ऋतध्वजः	(पुं) १.कश्चन ब्रह्मर्षिः। ‘हिरण्यनाभः कौसल्यः श्रुतदेव ऋतध्वजः। एते परे च सिद्धेशाश्चरन्ति ज्ञानहेतवः’ भाग०६.१५.१५। २.शिवः।  
ऋतपेयः	(पुं) ऋतं स्वर्गादिफलं पेयं भोग्यं यस्मात् । एकदिनस्ययागविशेषः। 
ऋतम्	(अ) सत्यम् । 
ऋतम्भरः	(पुं) ऋतं सत्यं बिभर्ति । ऋतं+डुभृञ्(धारणपोषणयोः)+खच् । ‘संज्ञायां भृतॄवृजिधारिसहितपिदमः’ ३.२.४६। १.सत्यरक्षकः परमात्मा । ‘ततो गतो ब्रह्मगिरोपहूत ऋतम्भरध्याननिवारिताघः’ भाग०६.१३.१७। (स्त्री) ऋतम्भरा । २.प्लक्षद्वीपस्येका नदी । ३.पातञ्जलयोगसूत्रोक्त समाधिकालस्य प्रज्ञा । ‘ऋतम्भरा तत्र प्रज्ञा’ पा०यो०सू०१.४८।
ऋतिः	(स्त्री) ऋ(गतौ)+क्तिन् । ‘स्त्रुयां क्तिन्’ ३.३.९४। १.कल्याणम् । २.मार्गः। ३.जुगुप्सा । ४.गमनम् । ५.निन्दा । ६.स्पर्धा । ७.स्मृतिः। ८.रक्षणम् । 
ऋतुः	(पुं) १.वर्षस्य षष्टांशः। ऋ(गतौ)+तुः। उ०१.७१। वसन्तः,ग्रीष्मः,वर्षा,शरत्,हेमन्तः,शिशिरः च षडृतवः। ‘द्वौ द्वौ माघादिमासौ स्यादृतुस्तैरयनं त्रिभिः’ अमरः। २.मासः। ‘ऋतुः ...आर्तवे मासि च पुमान्’ मेदिनी०। ३.स्त्रीणां रजः। ‘ऋतुः स्वाभाविकः स्त्रीणाम्’ मनुः३.४६। ४.गर्भधारणयोग्यकालः। ५.विष्णुः। ‘ऋच्छतीति ऋतुः प्रोक्तः सर्वोल्लासकरैर्गुणैः’ निरुक्तिः। ‘ऋतुः सुदर्शनकालः परमेष्ठी परिग्रहः’ वि०स०। ६.शिवः। ‘ऋतुः संवत्सरो मासः पक्षः सङ्ख्या समापनः’ भा०। 
ऋतुकालः	(पुं) गर्भधारणयोग्यकालः।
ऋतुगणः	(पुं) ऋतूनां गणः। युगपत्दुपस्थितसर्वऋतवः। ‘ऋतुगणेन निषेवितुमादधे भुवि पदं विपदन्तकृतां सत्ताम्’ माघः६.१।
ऋतुनाथः	(पुं) ऋतूनां नाथः पतिः वा राजा । वसन्तऋतुः। ‘ऋतूनां कुसुमाकरः’ गीता । 
ऋतुपर्णः	(पुं) इक्ष्वाकुवंशस्यैकः राजा अयुतायोः पुत्रः। यः नलदमयन्त्यौ मेलितवान् । 
ऋतुमुखम्	(न) ऋतोर्मुखं प्रारम्भः। ऋतुप्रारम्भदिनम् । शुक्लपक्षस्य प्रथमातिथिः। 
ऋतुराजः	(पुं) ऋतुनाथः। ऋतूनां राजा । ऋतु+राजा+टच् । ‘राजाहःसखिभ्यष्टच्’ ५.४.९१। वसन्तऋतुः।  
ऋतुसंहारः	(पुं) ऋतूनां संहारः वर्ण्यत्वेनास्त्यस्य । कविकालिदास्य षडृतुवर्णनात्मककाव्यम् । 
ऋतुसेव्यम्	(वि) ऋतुभेदे सेव्यम् । ऋत्वनुसारं सेव्यम् आहारम् । “यस्मिन् यस्मिन् ऋतौ ये ये दोषाः कुप्यन्ति देहिनाम् । तेषु तेषु प्रदातव्याः रसास्त्वेते विजानता’ सुश्रुत०उत्तर०६४.५। 
ऋद्धः	(पुं) ऋधु(वृद्धौ)+क्तः। ‘गत्यर्थाकर्मक०’ ३.४.७२। १.विष्णुः। ‘पार्वणो जलधिर्यद्वत् वृद्धिमान् ऋद्ध उच्यते’ निरुक्तिः। (न) २.तुषापृथक्कृतधान्यम् । ३.सिद्धमन्नम् । ४.अभिवृद्धिः। (वि) ५.वर्धितम् । ‘ऋद्धसर्वऋतुवृक्षवाटिकाकीरकृत्तसहकारशीकरैः’ नैष०१८.१०। ६.सम्पूर्णम् । ‘इयमृद्धधना वृथावनी स्ववनी संप्रवदत्पिकापि का’ नैष०२.४५। ७.धनिकः।  
ऋद्धिः	(स्त्री) ऋधु(वृद्धौ)+क्तिन् । ‘स्त्रियां क्तिन्’ ३.३.९४। १.समृद्धिः। ‘परिच्छिन्नप्रभावर्द्धिन्न मया न च विष्णुना’ कुमा०२.५८। २.अभिवृद्धिः। ३.सिद्धिः। ४.मूलिकाविशेषः। ५.लक्ष्मीः। ६.पार्वती । ७.ऐश्वर्यम् । ८.अदृष्टम् । ९.कुबेरस्य पत्नी ।  
ऋधक्	(अ) १.सत्यम् । २.शीघ्रम् । ३.प्रत्येकम् । ४.सामीप्यम् । ५.लाघवम् । 
ऋभुः	(पुं) अरिः स्वर्गे अदित्यां वा भवति । ऋ+भू(सत्तायाम्)+डुः। वा०३.२.१८०। १.देवता । ‘आदित्या ऋभवोऽस्वप्ना अमर्त्या अमृतान्धसः’ अमरः। २.देवतैः पूजिता देवता । ‘ऋभवो नाम तत्रान्ते देवानामपि देवताः’ भा०वन०। ३.चाक्षुषमन्वन्तरस्येकः देवतागणः। ‘आप्याः प्रभूता ऋभवः पृथुकाश्च दिवोकसः’ हरिवं०७.३२।    
ऋभुक्षः	(पुं) ऋभवो देवाः क्षियन्त्यत्र । १.स्वर्गः। २.वज्रायुधः। ऋभु+क्शि(निवासगत्योः)+डः। ‘अन्येष्वपि दृश्यते’ ३.२.१०१। ‘ऋभुक्षः स्वर्गवज्रयोः’ विश्व०। 
ऋभुक्षी	(पुं) ऋभवो देवाः क्षियन्त्यत्र । सः अस्यास्ति । ऋभुक्ष+इनिः। ‘अत इनिठनौ’ ५.२.११५। इन्द्रः।
ऋष्यः	(पुं) श्वेतबिन्दुयुक्तः हरिणः। ऋ(गतौ)+श्यन्(बाहु०)। ऋषी(गतौ)+यक् । उ०४.११,निपा०।  
ऋष्यमूकः	(पुं) ऋष्यः मृगः मूकः यत्र । वालिभयेन सुग्रीवेन आश्रितः पर्वतः यच्च मतङ्गमहर्षिणा वालेः कृते निषिद्धः। यत्र श्रीरामः सुग्रीवेण सम्पादितसख्यः।       
ऋषभः	(पुं) ऋषी(गतौ)+अभच् । उ०३.१२३। १.वृषभः। ‘ऋषभैकसहस्रा गा दद्यात् क्षत्रवधे पुमान्’ याज्ञ०३.२६६। २.मूलिकाविशेषः। ‘शृङ्गी तु ऋषभो वृषः’ अमरः। ३.आदिजिनदेवः। ४.वराहपुच्छः। ५.मकरपुच्छः। ६.कर्णरन्ध्रः। ७.वीणारन्ध्रोद्गमस्वरः। ऋषति हृदयं प्रविशति । ऋषी(गतौ)+अभच् । उ०३.१२३। 
ऋषभकूटः	(पुं) हेमकूटपर्वतः। तत्र ऋषभनामक तापसः अत्र अवसत् ।
ऋषभध्वजः	(पुं) ऋषभः ध्वजः यस्य । १.परमेश्वरः। २.जैनभिक्षुः। 
ऋषभी	(स्त्री) १.पुरुषाकारकास्त्री । २.वितन्तुः। 
ऋषिः	(पुं) ऋषति ज्ञानेन संसारपारम् । ऋषी(गतौ)+इनिः। उ०४.११९। तपसा स्वसर्वदोषमपाकृतः,सत्यसन्धः,वेदवेदाङ्गतत्त्वज्ञः भवति ऋषिः। ब्रह्मर्ष्यादयः सप्तविधऋषयः भवन्ति । २.वेदः। ३.किरणः।
ऋषिकुल्या	(स्त्री) ऋषीणां कुल्या इव । १.एका नदी । ‘ऋषिकुल्यां समासाद्य नरः स्नात्वा विकल्मषः। देवान् पितॄंश्चार्चयित्वा ऋषिलोकं प्रपद्यते’ भा०वन०८२.४९। २.ऋषिकुले हितम् । ऋषिकुल+यत् । ‘तस्मै हितम्’ ५.१.५। ‘अथ तस्योशतीं देवीमृषिकुल्यां सरस्वतीम्’ भाग०३.१६.१३।  
ऋक्षजाङ्गलिकी	(स्त्री) ऋक्षगन्धा इति सस्यमूलम् । 
ऋषिप्रोक्तम्	(वि) १.ऋषिभिः प्रोक्तम् उक्तम् । (स्त्री) ऋषिप्रोक्ता । २.शतावरीसस्यम् । ३.अतिबला,महाशतावरी । 
ऋषियज्ञः	(पुं) ऋष्युद्देश्यको यज्ञः ऋषिर्वेदः तदध्ययनरूपो यज्ञो वा । गृहस्थेन प्रतिदिनम् अवश्यमाचरणीयपञ्चयज्ञेषु एकः। 
ऋष्यकेतुः	(पुं) अनिरुद्धः। 
ऋष्यमूकः	(पुं) ऋश्यमूकः एव ।
ऋष्यशृङ्गः	(पुं) ऋष्यस्य मृगस्य शृङ्गमिव शृङ्गमस्य । विभाण्डकहरिणोः जातःरोमपादमहाराज्ञः पुत्री शान्तादेव्याः पतिः ऋष्यशृङ्गमहर्षिः।  
ऋक्षरजः	(पुं)(ऋक्षरजस्) वानरवंशमूलपुरुषः सरोवरेकस्मिन्निमज्जनाज्जात स्त्रीरूपः सूर्येन्द्रयोः तेजसः वालिसुग्रीवेभ्यः जन्मदा परेद्युः जातपुरुषः किष्किन्धापालनार्थमाज्ञप्तः महाराजा सन् वालिपट्टाभिषेकं कृत्वा वानप्रस्थाश्रमितः। 
ॠ	वर्णमालायां अष्टमाक्षरम् । दीर्घस्वरः उदातानुदात्तस्वरितैः त्रिधा पुनः अनुनासिकाननुनासिकाभ्याम् आहत्य षोढा । विवृतं मूर्धा च अस्य उच्चारणस्थानानि ।
ॠः	(पुं) १.भैरवः। २.दनुजः,दानवः। (न) ३.स्मृतिः। ४.वक्षः। (स्त्री) ५.देवतानां माता अदिति । ६.दानवानां माता दनु । ७.गतिः। (अ) ८.वाक्यारम्भः। ९.रक्षणम् ।  
लृ	वर्णमालायां नवमाक्षरम् दन्त्यम् च । ह्रस्ववर्णः उदातानुदात्तस्वरितैः त्रिधा पुनः अनुनासिकाननुनासिकाभ्याम् आहत्य षोढा । 
लृ	(अ) १.देवतानां माता । २.भूमिः। ३.पर्वतः। ४.निन्दा । ५.आश्चर्यम् । 
लॄ	वर्णमालायां दशमाक्षरम् दन्त्यम् दीर्घस्वरः च । उदातानुदात्तस्वरितैः त्रिधा पुनः अनुनासिकाननुनासिकाभ्याम् आहत्य षोढा । 
लॄः	(पुं) ओतिकेत । २.मेरुपर्वतः। ३.चन्द्रः। ४.देवता । ५.लीलाभवः। ६.नेत्रास्थि । ७.नागमाता । ८.माता । मन्त्रशास्त्रप्रयुक्तः वर्णः। 
ए	वर्णमालायां एकादशः वर्णः। दीर्घस्वरः उदातानुदात्तस्वरितैः त्रिधा पुनः अनुनासिकाननुनासिकाभ्याम् आहत्य षोढा । विवृतं क्ण्ठतालू च अस्य उच्चारणस्थानानि ।
एः	(पुं) १.तेजः। २.जलम् । ३.रात्रिः। ४.अट्टस्य अन्तभागः। ५.विष्णुः। ६.आकाशः। ७.एकादशसङ्ख्या । ८.प्रातःकालः। (अ) ९.स्मृतिः। १०.असूया । ११.दया । १२.सम्बोधनम् । १३.आह्वानम् । 
एकः	(पुं) अद्वैतं गच्छति । इण्(गतौ)+कन् । उ०३.४३। एति महिम्नः अतुल्यकक्ष्यतया सजातीयसंख्येयाभावात् । १.विशिष्टः। ‘द्वितीयस्य सजातीयराहिय्तादेक उच्यते’ निरुक्तिः। २.विष्णुः। ‘एको नैकः सवः कः किम्’ वि०स०। (वि) ३.असहायकः। ४.एकःजनः। ५.समानम् । ‘कथमेकान्वयो मम’ शाकु०७। ६.बहुष्वेकः। ‘एकः सख्यास्तव सह मया वामपादाभिलाषी काङ्क्षत्यन्तो वदनमदिरां दोहदच्चद्मनास्याः’ मेघः२.१५। ७.अनिर्दिष्टम् । (ब.व) एके । ८.केचन । ‘एके समूहुर्बलरेणुसंहतिं शिरोभिराज्ञामपरे महीभृतः’ माघः१२.४५।   
एककः	(वि) असहायः। एक+कन् । ‘एकादाकिनिच्चासहाये’ ५.३.५२। ‘विधिरेककचक्रचारिणं किमु निर्मित्सति मान्मथं रथम्’ नैष०२.३६। (स्त्री) एकिका । निखिलान्निशिपूर्णिमा तीथीनुपतस्थेतिथिरेकिका तिथिः’ नैष०२.७६।
एककण्ठः	(वि) १.एकस्मिन् काले बहुभिः एकस्मिन्नेव स्वरे उच्यमानम् । २.अनेकानां एकस्मिन्विषये एक एव अभिप्रायः। 
एककरः	(वि) (डुकृञ्(करणे)+टः। १.एकमेव कार्यं करोति । ‘दिवाविभा..र्तृचित्र..धनुररुःषु’ ३.२.२१। २.एकहस्तयुक्तः। (स्त्री) एककरा ।
एककर्ता	(वि)(एककर्तृ) एकस्मिन् कर्तरि विद्यमान अनेकक्रियासम्पादनसामर्थ्यम् । 
एककल्पः	(पुं) एकः कल्पः। १.मुख्यकल्पः। २.शास्त्रविहितक्रमः। (वि) ३.मुख्यकल्पानुसारं कार्यम् । 
एककार्यम्	(न) १.एकं कार्यम् । २.एकम् समानं कार्यम् । ३.अनेककारणैः साध्यमेकं कार्यम् । (वि) समानं कार्यं यस्य । 
एककार्यत्त्वम्	(न) एकं कार्यं ययोः कारणयोः तयोर्भावः। एककार्य+त्वः। ‘तस्य भावस्त्वतलौ’ ५.१.११९। द्वयोः कारणयोः अनुकूलत्त्वमेकं कार्यम् ।
एककालः	(पुं) एकः कालः। १.एकः समयः। २.समानकालः। ३.एकस्मिन्नेव समये प्रयत्ने च । ‘एककाले चरेद्भैक्ष्यंन प्रसज्जेत विस्तरे’ मनुः६.५५। 
एकचक्रः	(पुं) एकं चक्रं यस्य । १.सूर्य्ः। ‘रथमेकचक्रमेकोऽश्वो वहति सप्तनामा’ ऋग्०। (वि) २.एकचक्रयुक्तः। ३.एकराज्ञायुतं राज्यम् । (स्त्री) एकचक्रा । ४.एकचक्रनगरम् पाण्डवोषितप्रदेशः। ‘मात्रा सहैकचक्रायां ब्राह्मणस्य निवेशने’ भा०आदि०६१। 
एकचक्षुः	(पुं)(एकचक्षुस्) १.काकः। (वि) २.एकं चक्षुः यस्य । ३.एकस्मिनेव विषये आस्क्तः ज्ञानयुक्तः। ४.सूचिका । ५.स्थिरचित्तः। 
एकचरः	(पुं) एकः चरति । एक+चर(गतौ)+अच् । ‘नन्दिग्रहि०’ ३.१.१३४। १.खड्गमृगः। २.सर्पः। ‘न भक्षयेदेकचरानज्ञातांश्च मृगद्विजान्’ मनुः५.१७। (वि) एक अव सञ्चरति । ३.असहायः। ४.समूहात् नष्टः। ‘अयमेकचरोऽभिवर्तते मां समरायेव समाजुहूषमाणः’ किराता०१३.३।  
एकच्छत्रः	(वि) एकं साम्राज्यसूचकं छत्रं यस्मिन् । एकचक्रवर्तिदेशः।
एकजन्मा	(पुं)(एकजन्मन्) एकं जन्म न द्वितीयं यस्य । १.शूद्रः एकजन्मा । एकेभ्यः प्रधानेभ्यः जन्म यस्य । २.राजा । ‘अष्टानां ल्कपालानां वपुर्धारयते नृपः’ मनुः५.९६। 
एकतः	(अ)(एकतस्) एक+तसिः। वा०५.४.४४। १.एकस्मात् । २.एकस्मिन् । २.एकपार्श्वतः। ‘यात्येकतोऽस्तशिखरं पतिरोशधीनामाविष्कृतोऽरुणपुरःसर एकतोऽर्कः’ शाकु०४.२।   
एकता	(स्त्री) एकस्य भावः। एक+तल् । ‘तस्य भावस्त्वतलौ’ ५.१.११९। एकत्त्वम् । ‘एकतामिव गतस्य विवेकः कस्यचिन्न महतोप्युपलेभे’ किराता०९.१२।  
एकतानः	(पुं) एकस्तानः विस्तारो गीतिभेदः यस्य । १.एकविषयासक्तः। २.वेणुवाद्यप्रधानांशस्वरः। (वि) एकस्मिन् विषये तानो बुद्धिविस्तारः यस्य । ‘ब्रह्मैकतानमनसो हि वसिष्ठमित्श्रास्त्वं ब्रूहि वीरचरितेषु गुरुः पुराणः’ म०वी०३.११।
एकत्र	(अ) एकस्मिन् स्थले । एक+त्रल् । ‘सप्तम्यास्त्रल्’ ५.३.१०। ‘एकत्र स्फटिकतटांशुभिन्ननीरा नीलाश्मद्युतिभिदुराम्भसोऽपरत्र’ माघः४.२६। 
एकदंष्ट्रः	(पुं) एका दंष्ट्रा दन्तः यस्य । गणपतिः। 
एकदण्डी	(पुं)(एकदण्डिन्) एकः केवलः शिखायज्ञोपवीतशून्यः दण्डोऽस्यास्ति’ एकदण्ड+इनिः। ‘अत इनिठनौ’ ५.२.११५। सन्यासी । 
एकदन्तः	(पुं) एकः दन्तः यस्य । गणेशः। ‘अप्येकदन्तहेरम्बलम्बोदरगजनानाः’ अमरः। ‘अनेकदं तं भक्तानामेकदन्तमुपास्महे ।’ 
एकदा	(अ) एक+दा । ‘सर्वैकान्यकिंयत्तदः काले दा’ ५.३.१५। १.एकस्मिन् काले समये युगपत् । ‘युगपदेकदा’ अमरः। ‘जिह्वा न वक्ति भगवद्गुणनामधेयं चेतश्च न स्मरति त्वच्चरणारविन्दम् । कृष्णाय नो नमति यच्छिर एकदापि तानानयध्वमस्तोऽकृतविष्णुकृत्यान्’ भाग०६.३.२९। २.एकस्मिन्नेव तस्मिन्नेव समये । ‘एकदा न विगिह्णीयाद्बहून् राजा विरोधिनः’ हितो०४.९३। ३.झटिति । 
एकदृक्	(पुं)(एकदृश्) एका दृक् दृष्टिः यस्य । एक+दृशिर्(प्रेक्षणे)+क्विन् । ‘सत्सूद्विष०’ ३.२.६१। १.काकः। (वि) २.काणः। ३.तत्त्ववेत्ता । ४.ब्रह्मज्ञानी । 
एकदेशः	(पुं) एकः देशः भागः। १.अवयवः। ‘एकदेशमुपाध्यायः ऋत्विग्यज्ञकृदुच्यते’ याज्ञः१.३५। २.एकं स्थलम् । ३.पूर्वपक्षः। ४.एकपार्श्वम् । ‘तान्येकदेशान्निभृतं पयोधेः सोऽभांसि मेधान् पिबतो ददर्श’ माघः३.७४। (वि) ५.एकः समानः देशः यस्य ।
एकदेहः	(पुं) १.एकम् शरीरम् । एकः मुख्यः देहः यस्य । २.बुधग्रहः। २.वंशकुलगोत्राणि । ‘बहूनि विप्रगोत्राणि मुनीनां भावितात्मनाम् । एकदेहानि तिष्ठन्ति विभक्तानि विना प्रजाः’ हरिवं०। ४.दम्पती । ‘अस्थिभिरस्थीनि मांसैर्मांसानित्वचा त्वचम्’ श्रुतिः। (वि) एकस्मात् देहो यस्य ।  समानवंशजाः।
एकधा	(अ) एक+धा । ‘एकाद्धो ध्यमुञन्यतरस्याम्’ ५.३.४४। एकप्रकारकम् । ‘सर्ववित् सर्वभूतेषु विन्दत्यात्मानमात्मनि । एकधा बहुधा चैव विकुर्वाणस्ततस्ततः’ भार०१४.४२.६०। 
एकधुरः	(वि) एकधुरां वहति । एकधूः+अः। ‘ऋक्पूरब्धूः पथामानक्षे’ ५.४.७४। ‘एकधुराल्लुक्’ ४.४.७९। एकभारवाहकः एकधुरीणः। ‘उभावेकधुरीणैकधुरावेकधुरावहे’ अमरः। भारवाहकाः वृषभादयः। 
एकधुरावहः	(वि) एकधुरायाः वहः। एकधुरावह्+अच् । ‘नन्दिग्रहि०’ ३.१.१३४। १.एकधुरः वृषभादयः। २.मुख्यं भारं वहति यः।  
एकधुरीणः	(वि) एकधुरां वहति यः। एकधुरः। 
एकनटः	(पुं) एकः मुख्यः नटः। १.मुख्यनटः। २.कथावाचकः। 
एकपक्षः	(वि) एकः पक्षः। १.पूर्वपक्षः। २.उत्तरपक्षः। ३.अद्वितीयः पक्षः। ‘इत्येकपक्षाश्रयविकलवत्त्वात् आसीत् स दोलाचलचित्तवृत्तिः’ रघुः १४.३४। 
एकपत्नी	(स्त्री) एकः अद्वितीयः पतिः यस्याः। एकपति+नः+ङीप् । ‘नित्यं सपत्न्यादिषु’ ४.१.३५। १.एक एव पतिः यस्याः। २.पतिव्रता । ‘तां चावश्यं दिवसगणनातत्परामेकपत्नीम्’ मेघ०१०। २.एका एव पत्नी । ‘सर्वासामेकपत्नीनामेका चेत् पुत्रिणी भवेत् । सर्वास्तास्तेन पुत्रेण प्राह पुत्रवतीर्मनुः’ मनुः ९.१८५। 
एकपत्रिका	(स्त्री) एकं गन्धवत्वात् श्रेष्ठं पत्रं यस्याः। गन्धपत्रवृक्षः। 
एकपदः	(पुं) एकं पदं पदविन्यासः यस्मिन् । १.शृङ्गारबन्धविशेषः। ‘पादमेकं हृदि स्थाप्य द्वितीयं स्कन्धसंस्थितम् । स्तनौ धृत्वा रमेत् कामी बन्धस्त्वेकपदः स्मृतः’ रतिमञ्जरी । (वि) २.एकपदविशिष्टः। ‘पादैन्यूनं शोचसि मैकदादमात्मानं वा वृषलैर्भोक्ष्यमाणम्’ भाग०१.१६.२०। (न) एकं पदं पदमात्रोच्चारणयोग्यकालः यत्र । ३.तत्कालः तत्क्षणम् । ‘एकपदं तत्काले नपुंसकम्’ मेदिनी०। ‘कथमेकपदे निरागसं जनमाभाष्यमिमं न मन्यसे’ रघुः ८.४८। ४.सुप्तिङ्न्तरूपपदम् । ‘निहन्त्यरीनेकपदे य उदात्तः स्वरानिव’ माघः २.९५। (वि) ५.एकपदेनोच्यमानम् । ‘किंस्विदेकपदं धर्म्यं किंस्विदेकपदं यशः। किंस्विदेकपदं स्वर्गं किंस्विदेकपदं सुखम् ।’ ‘दाक्ष्यमेकपदं धर्म्यं दानमेकपदं यशः। सत्यमेकपद्ं स्वर्ग्यं शीलमेकपदं सुखम्’ भा०वन०३१४.७२,७२। (अ) ६.पदे पदे । ७.तत्क्षणम् । ‘अयमेकपदे तया वियोगः प्रिययाचोपनतः सुदुःसहो मे’ विक्र०४.१०। (स्त्री) एकपदा । ७.एकपदी श्लोकः। ‘गायत्र्यस्यैकपदी द्विपदी त्रिपदी’ श्रुतिः। ८.एकपदा स्त्री । ९.लघुमार्गः। ‘अवाप्यते वा किमियद्वत्या चित्तैकपद्याम..विद्यते यः’ नैष०३.६३। ‘सरणिः पद्धतिः पद्या वर्तन्येकपदीति च’ अमरः। 
एकपदि	(अ) एकः पादः साधनं यस्मिन् प्रहरणे । समासान्तः इच् । एकपादेन प्रहरणम् ।
एकपरि	(अ) एकेन विपरीतं वृत्तम् । द्यूतक्रीडायाम् एकgaraव्यत्यासेन पराजयः। 
एकपर्णा	(स्त्री) हिमवन्तमेनकयोः एका पुत्री यस्याः तपः साधनतया एकं पर्णम् आहारः आसीत् । ‘आहारमेकपर्णेन एकपर्णासमाचरत्’ हरिवं०१८। २.ब्राह्मीपत्रम् ।
एकपर्णिका	(स्त्री) दुर्गा । ‘अपर्णाशा निराहारा एकाशी एकपर्णिका’ देवीपु०। 
एकपाटला	(स्त्री) हिमवन्तमेनकयोः एका पुत्री यस्याः तपः साधनतया एकं पाटलपुष्पम् आहारः आसीत् । 
एकपात्	(पुं)(एकपाद्) एकः पादः यस्य । १.शिवः। ‘अजैकपादहिब्रध्नः पिनाकी च परन्तपः’ भार०१.१२३.६५। २.विष्णुः। ‘चतुरात्मा चतुर्भावश्चतुर्वेदविदेकपात्’ वि०स०। ३.राक्षसविशेषः। (वि) ४.एकः पादः यस्य । (स्त्री) एकपदी ।
एकपातः	(पुं) अनिरीक्षितया सम्भाव्यते । 
एकपाती	(वि)(एकपातिन्) एकः सन् पतति । एक+पत्लृ(गतौ)+णिनिः। ‘नन्दिग्रहि०’ ३.१.१३४। एकपातः।
एकपादिका	(स्त्री) एकः पादः अवलम्बनत्वेनास्ति अस्याः। एकपाद+ठन् । ‘अत इनिठनौ’ ५.२.११५। पक्षिणः। ‘अथावलम्ब्य क्षणमेकपादिकां तदा निदद्रावुपपल्वलं खगः’ नैष०१.१२१। 
एकपार्थिवः	(पुं) एकः केवलः पार्थिवः राजा । १.केवलं राजा । ‘न केवलं तद्गुरुरेकपार्थिवः क्षिताबभूदेकधनुर्धरोऽपि सः’ रघुः ३.३१। २.एकः एव राजा । (वि) एकः एव राजा यत्र । देशविशेषः।  
एकपिङ्गः	(पुं) एकं पिङ्गं पिङ्गलवर्णं नेत्रं यस्य । कुबेरः। ‘यक्षैकपिङ्गबिलश्रीदपुण्यजनेश्वराः’ अमरः। 
एकपिङ्गलः	(पुं) एकं पिङ्गलं नेत्रं यस्य । कुबेरः। 
एकपुरुषः	(पुं) एकः अद्वितीयः पुरुषः। १.श्रेष्ठपुरुषः रामः विष्णुः। २.प्रधानपुरुषः। ३.एकः मनुष्यः।
एकपुष्करः	(पुं) एकः वाद्यविशेषः। kahale
एकप्रख्यः	(पुं) सदृशः,समानः।
एकप्रस्थः	(पुं) १.एक एव प्रस्थः सानुः यस्य । २.एकः प्रस्थः परिमाणविशेषः। ३.एकप्रस्थपरिमानकधान्यम् । 
एकभक्तः	(पुं) एकम् एकवारं भक्तः भोजनम् यस्य । १.एकभोजी । २.एकस्य एव भक्तः सेवकः। ३.एकाश्रितः। ‘प्रैष्यासु चैकभक्तासु रहःप्रव्रजितासु च’ मनुः८.३६३। 
एकभक्तव्रतम्	(न) एकं भक्तं भोजनव्रतम् । रात्रिभोजनाभावविशिष्टदिवाभोजनम् । ‘दिनार्धसमयेऽतीते भुज्यते नियमेन यत् । एकभक्तमिति प्रोक्तं तात्रौ तन्न कदाचन ॥’ स्कन्दपु०।  
एकभार्या	(स्त्री) एकस्य पत्नी । एकपत्नी,पतिव्रता । ‘तामेकभार्यां परिवादभीरोः साध्वीमपि त्यक्तवतो नृपस्य’रघुः१५.८६। 
एकमात्रा	(स्त्री) एका ह्रस्ववर्णोच्चारणा मात्रा कालः। 
एकमूला	(स्त्री) एकं मूलं यस्याः। १.शूलपर्णी । (वि) एकमूलविशिष्टा । एकम् एव मूलं यस्याः। 
एकयष्टिका	(स्त्री) एका यष्टिः इव । हारविशेषः (एकावली) ‘हारभेदा यष्टिभेदाद् गुच्छगुच्छार्धगोस्तनाः । अर्धहारो माणवक एकावल्येकयष्टिका’ - अमरः । 
एकरजः	(पुं) रज्यते इति रजः, एकः मुख्यः रजः। १.रज्यनद्रव्यम् । २.भृङ्गराजवृक्षः। 
एकरिक्थी	(वि)(एकरिक्थिन्) एकस्य पितुः रिक्थमस्यास्ति । ‘यद्यैकरिक्थिनौ स्यातामौरसक्षेत्रजौ सुतौ । यस्य यत्पैतृकं रिक्थं स तद् गृह्णीत नेतरः’ मनुः ९.१६२। 
एकलः	(वि) एकः सन् लाति । एक+ला(आदाने)+कः। ‘आतोऽनुपसर्गे कः’ ३.२.३। एकाकी । ‘तस्मिन् वाव किल स एकलः’ भाग०५.७.१२। 
एकलव्यः	(पुं) हिरण्यधनुसुतः द्रोणाचार्यमृद्मूर्तिना धनुर्विद्यामभ्यस्तः गुरुदक्शिणेति द्रोणाचार्याय दत्तस्वाङ्गुष्ठः।
एकलिङ्गम्	(न) एकं लिङ्गं चक्षुरिन्द्रियं यस्य । स्थानविशेषः। ‘पञ्चकोशान्तरे यत्र लिङ्गान्तरमीक्ष्यते । तदेकलिङ्गमाख्यातं तत्र सिद्धिरनुत्तमा’ आगमः। 
एकलिङ्गः	(पुं) एकं लिङ्गं पिङ्गलनेत्ररूपं चिह्नं यस्य । कुबेरः। (न) २.पञ्चक्रोशेषु एकं शिवलिङ्गम् । ‘पञ्चकोशान्तरे यत्र न लिङ्गान्तरमीक्ष्यते । तदेकलिङ्गमाख्यातं तत्र सिद्धिरनुत्तमा’ आगमः। (वि) ३.एकचिह्नयुक्तम् । 
एकवचनम्	(न) एकमेकत्वमुच्यते अनेन । स्वादितिङादिप्रत्ययाः। ‘त्वमावेकवचने’ पा०सू०१.४.२२। २.एकं वस्तु उच्यते अनेन । 
एकवद्भावः	(पुं) एकेन तुल्यः भावः भवनम् । एकीभावः। 
एकवर्णी	(स्त्री) एकम् एव वर्णयति । एका+वर्ण(वर्णक्रियाविस्तारगुणवचनेषु)+अच्+ङीष् । वाद्यभेदः। 
एकवर्त्मा	(न)(एकवर्त्मन्) एकमुखं वर्त्मा मार्गः। एकमुखमार्गः। 
एकवर्षिका	(स्त्री) एकः वर्षः वयः कालः यस्याः। एक+वर्ष+कप्+टाप् । ‘शेषाद्विभाषा’ ५.४.१५४। एकहायनी गौः। 
एकवादः	(पुं) १.वाद्यविशेषः एकवर्णी, डिण्डिमः। २.देवः एकः एव इति वादः। ३.अद्वैतवादः।
एकविंशतिः	(स्त्री) १.एकाधिका विंशतिः। २.एकाधिकविंशतिसंख्या । ३.एकविंशत्याः एकसमूहः। ‘नियुक्तन्तु यथान्यायं यो मांसं नात्त्यलोलुपः। स प्रेत्य पशुतां याति सम्भवानेकविंशतिम् ॥’ मनुः ५.३५। 
एकवीरः	(पुं) एकः श्रेष्ठः अद्वितीयः असहायः वा वीरः। १.वीरवरः। ‘अहो पृथापि ध्रियतेऽर्भकार्थे राजर्षिवर्येण विनापि तेन । यस्त्वेकवीरोऽधिरथो विजिग्ये धनुर्द्वितीयः ककुभश्चतस्रः॥’ भाग०३.१.४०। 
एकवृक्षः	(पुं) एकः वृक्षः अस्मिन् । स्थानभेदः। ‘चतुःक्रोशान्तरे यत्र न वृक्षान्तरमीक्ष्यते । एकवृक्षः स विज्ञेयः॥’ आगमः। 
एकशः	(अ)(एकशस्) एकम् एकम् । एक+शस् । ‘अतिग्रहाव्यथनक्षेपेष्वकर्तरि तृतीयायाः’ ५.४.४३। 
एकशफः	(पुं) एकः शफः खुरः यस्य । १.घोटकः। २.एकखुरजन्तुमात्रम् । ‘खरोऽश्वोऽश्वतरो गौरः शरभश्चमरी तथा । एते चैत्रशफाः क्षत्तः शृणु पञ्चनखान् पशून् ॥’ भाग०३.१०.२२।
एकशृङ्गः	(पुं) एकं शृङ्गं यस्य । १.विष्णुः मत्स्यावतारे । २.एकशृङ्गयुक्तपशुमात्रम् । ३.पितृगणभेदः। ‘सोमपा एकशृङ्गाश्च चतुर्वेदाः कलास्तथा । एते चतुर्षु वर्णेषु पूज्यते पितरो नृपः॥’ भार०२.११.४३। ४.एकशिखरयुक्तपर्वतः। (स्त्री) एकशृङ्गा । शुकमहर्षेः पत्नी । 
एकशेषः	(पुं) एकः शिष्यते । १.व्याकरणशास्त्रे पञ्चवृत्तिष्वेकः। २.द्वयोः एकस्य शेषः। ‘ममाद्य तत्प्राप्तिरमुव्ययो वा हस्ते तवास्ते द्वयमेकशेषः’ नैष०३.८२।  
एकषष्टिः	(स्त्री) एकाधिका षष्टिः । संख्यासंख्येयविशेषः। ‘सुता दनोरेकषष्टिस्तेषां प्राधानिकान् शृणु ॥’ भाग०६.६.३०। 
एकसर्गम्	(वि) एकस्मिन्नेव सर्गः निश्चयः यस्य । एकाग्रः।
एकसूत्रम्	(न) एकं सूत्रं वादनसाधनं यस्य । डमरुवाद्यम् । 
एकहायनम्	(न) एकं हायनं वर्षम् । १.एकवर्षम् । (वि) २.एकवार्षिका । ‘त्रस्तैकहायकुर‘ग्गविलोलदृष्टिराश्लिष्टवत्यमृतसंवलितैरिवाङ्गैः’ मालती०४.८। (स्त्री) एकहायनी । एकहायन+ङीष् । ‘दामहायनान्ताच्च’ ४.१.२६। ‘एकाब्दा त्वेकहायनी’ अमरः।
एका	(स्त्री) एक+टाप् । १.दुर्गा । ‘एका गुणार्था त्रैलोक्ये तस्मादेका स उच्यते ।’ देवीपु०। २.अद्वितीया । ‘एकैवाहं जगत्यत्र द्वितीया का ममापरा’ मार्क०पु०९०.७१। (स्त्री) ‘प्रासीष्ट शत्रुघ्नमुदारुचेष्टम् । एका सुमित्रा सह लक्ष्मणेन’ भट्टिः१.१४। 
एकाकी	(वि)(एकाकिन्) एक+आकिनिच् । ‘एकादाकिनिच्चासहाये’ ५.३.५२। असहायः। ‘एकाकी त्वेक एककः’ अमरः। ‘एकाकी चिन्तयेन्नित्यं विविक्ते हितमात्मनः। एकाकी चिन्तयानो हि परं श्रेयोऽधिगच्छति ॥’ मनुः ४.२५८। ‘एकाकीनोऽपि परितः पौरुषेयवृता एव’ माघः २.४। 
एकाक्षः	(पुं) एकम् अक्षि यस्य । १.काकः। (वि) २.एकनेत्रविशिष्टः काणः। 
एकाक्षरम्	(न) 1.एकम् अक्षरम् । २.एकःस्वरवर्णः। ३.ॐकारः। ॐइत्येकाक्षरं ब्रह्मा । ‘एकाक्षरं परं ब्रह्मप्राणायामाः परं तपः’ मनुः२.८३। ४.एकाक्षरपदम् । (वि) एकाक्षरेन युक्तम् । 
एकाक्षरकोशः	(पुं) एकाक्षरपदानां कोशः।
एकागारम्	(न) एकम् असहायगृहम् । १.केवलं गृहम् । २.एकम् एव गृहम् । ३.मुख्यगृहम् । ‘एके मुख्यान्यकेवलाः’ अमरः।  
एकाग्रः	(वि) एकम् अग्रं पुरोगतं ज्ञेयम् अस्य । १.अनन्यचित्तः एकतानः। ‘मनुमेकाग्रमासीनमभिगम्य महर्षयः’ मनुः १.१। २.अनाकुलः। 
एकाग्र्यः	(वि) एकम् अग्र्यम् अस्य । एकाग्रचित्तः। 
एकाङ्गः	(पुं) एकं सुन्दरम् अङ्गं यस्य । बुधग्रहः। ‘बुधो हेमा राजपुत्रः एकदेहः प्रहर्षणः स्यात्पञ्चार्चिश्रविष्ठाजश्यामाङ्गैकाङ्गरोधनाः’ त्रिकाण्डः। (न) २.एकः भागः। ३.शिरः। ४.चन्दनम् । ‘माननामहमिच्छामि भवत्यः सततं शुभाः। अप्येकाङ्गेऽप्यधोवस्तुमिच्छामि च सुकुत्सिते ॥’ भार०१३.८२.२१। ५.मस्तकम् । 
एकादश	(त्रि)(एकादशन्) एकाधिका दश एकाधिका दश यत्र वा । सङ्ख्याविशेषः। ‘गर्भादेकादशे राज्ञो गर्भाच्च द्वादशे विशः’ मनुः २.३६।  (वि) एकादशसङ्ख्यायुक्तः। 
एकादशः	(वि) एकादशानां पूरणः। एकादश+डट् । ‘तस्य पूरणे डट्’ ५.२.४८। एकादशतमः। (स्त्री) एकादशी । 
एकादशी	(स्त्री) एकादशानां पूरणी । एकादश+डट्+ङीप् । ‘टिड्ढाणञ्०’ ४.१.१५। १.एकादशीतिथिः शुक्लकृष्णपक्षयोः एकादशं दिनम् । ‘एकादशी सदोपोष्या पक्षयोः शुक्लकृष्णयोः’ सनत्कु०सं०। २.हरिदिनम् । ३.एकादशीव्रतम् । ‘यदीच्छेद्विष्णुसायुज्यं सुतान् सम्पदमात्मनः। एकादश्यां न भुञ्जीत पक्षयोरिभयोरपि’ विष्णुर०। २.संख्याविशेषः। ‘एकादशी धार्तराष्ट्री कौरवाणां महाचमूः’ भार०६.१६.२१। 
एकादेशः	(पुं) व्याकर्णे सन्धिविधाने वर्न्द्वयोः स्थाने स्थानप्रयत्नानुगुणम् एकवर्णस्य आदेशः भवति स एव एकादेशः। उपेन्द्रः इति पदे एकारः एकादेशः।  
एकाद्नविंशतिः	(स्त्री) एकेन न विंशतिः। एक+आदुक्+न+विंशतिः। ‘एकादिश्चैकस्य चादुक्’ ६.३.७६। अनुनासिकपक्षे एकान्नविंशतिः। एकोनविंशतिः,एकोनविंशतिः।  
एकानंशा	(स्त्री) एकः न अंशः यस्याः। पार्वती यशोदागर्भसम्भवा । ‘विद्धि चैनामथोत्पन्नां अंशाद्देवी प्रजापतेः। एकानंशां योगकलां रक्षार्थं केशवस्य तु’ हरिवं०५९.१४.४७। 
एकान्तः	(पुं) एकस्मिन् एव अन्तः समाप्तिः यस्य । १.निर्जनप्रदेशः। ‘व्योमैकान्तविहारिणोऽपि विहगाः संप्राप्नुवन्त्यापदम्’ हितो०२.५२। (न) २.अत्यन्तम् अतिशयः। ‘तेजः क्षमा वा नैकान्तं कालज्ञस्य महीपतेः’ माघः २.८३। ३.नियमः। ‘तेजः क्षमा वा नैकान्तः कालज्ञस्य महीपतेः’ माघः२.८३। (वि) २.अतिशयम् । ‘नागेन्द्रहस्तास्त्वचि कर्कशत्वादेकान्तशैत्यात् कदलीविशेषाः’ कुमार०१.३६। ३.भेद्यगामी । ४.निर्जनम् । ‘अथ केनापि सस्यरक्षकेन धूसरकम्बकृततनुत्राणेन धनुः काण्डं सज्जीकृत्यावतनकायेन एकान्ते स्थितम्’ हितोप०वि०१५। 
एकान्तरः	(पुं) एकदिनस्य अन्तरे । दिनं त्यक्त्वा दिनम् । १.एकान्तरज्वरः। २.एकान्तरभोजनव्रतम् । ३.एकान्तरं व्यवधानं यस्य । ४.आम एकान्तरमामन्त्रितमनन्तिके’ पा०सू०८.१.५५। 
एकान्ती	(पुं)(एकान्तिन्) एकान्तम् अस्ति अस्य । एकान्त+इनिः। विष्णुभक्तविशेषः। ‘एकान्तेनासमो विष्णुर्यस्मादेषां परायणः। तस्मादेकान्तिनः प्रोक्तास्तद्भागवरचेतसः’ गरुडपु०। 
एकान्नम्	(न) एकम् एककालपक्वम् अन्नं यत्र । १.एककालस्य भोजनम् । ‘ऊर्जै यवान्नमश्नीयादेकान्नमथवा पुनः। वृन्ताकं शूरणं चैव शूकशिम्बीं च वर्जयेत्’ काशीखण्डः। २.अविभक्तः। ३.समानम् भोजनम् । ४.एकगृहस्य भोजनम् । ‘भैक्ष्येण वर्तयन्नित्यं नैकान्नादी भवेद्व्रती’ मनुः२.१८८। (वि) ४.अकभक्तः। ५.समानभोजनभक्तः। ६.एकगृहान्नभोजी,एकान्नादी ।    
एकापचयः	(पुं) पूर्णिमानन्तरं अमावास्यापर्यन्तं प्रतिदिनं भोजने एकैककवलस्य ह्रासः। चान्द्रायनव्रतविशेषः। ‘पौर्णमास्यां पञ्चदश ग्रासान् भुक्त्वा एकापचयेनापरपक्षमश्नीयात्’ गौतमध०२७.१३। 
एकाब्दा	(स्त्री) एकः अब्दः यस्याः सा । एकवत्सरवयस्कागौः एकहायनी । ‘एकाब्दा त्वेकहायनी’ अमरः। 
एकायनम्	(न) एकगमनसाध्यम् । १.लघुमार्गः। (वि) २.एकमात्रगमनयोग्यः। ‘अनेनैव पथा मा वै गच्छेदिति विचार्य सः। आस्त एकायने मार्गे कदलीषण्डमण्डिते’ भार०३.१४६.६६। ३.एकमयनं ज्ञानमस्य एकाग्रः।  
एकायनगतः	(वि) एकस्मिन् अयने विषये गतं ज्ञानम् अस्य । एकाग्रः। 
एकार्थीभावः	(पुं) अर्थवत् शब्दानाम् अनेकानाम् अर्थवत् एकपदीभवनम् एव एकार्थीभावः।
एकावली	(स्त्री) एका श्रेष्ठा आवली माला । १.एकयष्टिका हारविशेषः। २.अर्थालङ्कारविशेषः। ‘पूर्वं पूर्वं प्रति विशेषणत्वेन परं परम् । स्थाप्यतेऽपोह्यते वा चेत्स्यात्तदैकावली द्विधा’ सा०द०१०.१०१। ३.एका पङ्क्तिः। 
एकाशी	(वि)(एकाशिन्) एक एव अश्नाति । एक+अश(भोजने)+णिनिः। ‘नन्दिग्रहि..ल्युणिन्यचः’ ३.१.१३४।
एकाश्रितगुणः	(पुं) एकस्मिन् पदार्थे आश्रितः गुणः। एकवृत्तिधर्मः। 
एकाष्ठीलः	(पुं) एकः अष्ठीलः मज्जः यस्य । एकाष्ठील+क । ‘सुपि स्थः’ ३.२.४। बकवृक्षः। 
एकाष्ठीला	(स्त्री) एकः अष्ठीलः मज्जः यस्याः। एकाष्ठील+टाप् । अगुरुः आर्द्रकः।  
एकाहः	(पुं) एकम् अहः। १.एकदिनम् । ‘अर्वाक् सञ्चयनादस्थ्नां त्र्यहमेकाहमेव च’ मनुः ५.५९। २.एकदिवसीयं यागम् । 
एकाहारः	(पुं) एकस्मिन् दिने एकः आहारः। एकदिनवृत्त्येकवारभोजनम् । ‘एकाहारः सदा कार्यो न द्वितीयः कदाचन । पर्यङ्कशायिनी नारी विधवा पातयेत् पतिम्’ स्मृतिः।  
एकीकरणम्	(न) व्याप्तं एकत्रीकरणं असमानं समानकरणम् वा राशिकरनम् । 
एकीयः	(वि) एकपक्षसम्बद्धः। एक+छः। ‘वृद्धाच्छः’ ४.२.११४। सहभावी । 
एकैकम्	(वि) एकवीप्सायां द्विर्भावः। प्रत्येकम् । ‘यौवनं धनसम्पत्तिः प्रभुत्वमविवेकिता । एकैकमप्यनर्थाय किमु यत्र चतुष्टयम्’ सुभा०। 
एकैकशः	(अ) एकमेकमावेदयति । एकैक+शस् । ‘संख्यैकवचनाच्च वीप्सायाम्’ ५.४.४३। ‘एकैकशाश्च प्रतिनामग्राहमावेद्यमाना बलाहकेन’ काद०। 
एकोक्तिः	(स्त्री) द्व्यर्थबोधकैकशब्दे द्योतनम् । ‘एकयोक्त्या पुष्पवन्तौ दिवाकर निशाकरौ’ अमरः।
एकोच्चयः	(पुं) अमावास्यायाम् उपवासः सन् तदनन्तरं चान्द्रायणपर्यन्तम् भोजने एकैकं कवलं उच्चयं वर्धनम् चान्द्रायणव्रतनियमः। ‘अमावास्यायामुपोष्य एकोच्चयेन पूर्वपक्षम्’ गौतमध०२७.१४।   
एकोत्तरम्	(वि) एकैकम् उत्तरम् वर्धते । एकशः वर्धते । 
एकोदकम्	(वि) एकं समानम् उदकं यस्य । दायादयः। सप्तमतः चतुर्दशः सन्ततिपर्यन्तम् । 
एकोद्विष्टम्	(न) एकः प्रेतः एव उद्दिष्टः यत्र । १.प्रेतोद्देश्यकश्राद्धम् । २.एकोद्दिष्टविधिकसांवत्सरिकश्राद्धम् । ‘एकोद्दिष्टं पुरावश्यं तद्दिशेषं वदे शृणु’ गरुडपु०।
एकोशिका	(स्त्री) एका मुख्या उशिका कमनीया । वृक्षविशेषः। 
एकौघः	(पुं) एकः अविच्छिन्नः ओघः प्रवाहः। १.सततप्रवाहः। ‘एकौघेन स्वर्णपुङ्खैर्द्विषन्तः’ माघः१८.५५। २.एकराशिः। ‘एकौघभूतं तदशर्म कृष्णाम्’ किराता०३.३५। 
एजकः	(वि) एजृ(कम्पने)+ण्वुल् । ‘ण्वुल्तृचौ’ ३.१.१३३। १.कम्पः। २.प्रकाशकः। 
एडः	(वि) आ इलति । इल(स्वप्ने)+घः। ‘पुंसि संज्ञायां घः प्रायेण’ ३.३.११८,डलयोरैक्यं च । १.मेषः। (वि) आ सर्वतः ईड्यते वा । ईड(स्तुतौ)+घञ् । २.बधिरः। ‘स्यादेडे बधिरः’ अमरः।  
एडकः	(पुं) इलति एलयति वा । इल(स्वप्नक्षेपणयोः)+ण्वुल् । ‘ण्वुल्तृचौ’ ३.१.१३३। १.मेषः। ‘मेण्डोरभ्रोरणोर्णायुमेषवृष्णय एडके’ अमरः। २.वनच्छागलः। (स्त्री) एडका । 
एडमूकः	(वि) एडश्च असौ मूकश्च । १.बदिरमूकः। २.दुष्टः।
एडूकम्	(पुंन) १.अस्थिसहितभित्तिः। २.अस्थिवत् कठिणवस्तुना निर्मितभित्तिः वा भवनम् । ईड(स्तुतौ)+ऊकः। उ०४,४१। ‘कुड्यं भित्तिस्तदेडूकमन्तर्निहितकीकसम्’ अभि०चि०। 
एणः	(पुं) इण्(गतौ)+णः(बाहु०)। कृष्णमृगः। ‘एणः स्मरेणाङ्कमयः सपत्राकृतो भवद्भ्रूयुगधन्वना यः’ नैष०२२.२४। (स्त्री) एणी ।
एणतिलकः	(पुं) एणः हरिणः तिलकवत् यस्य । चन्द्रः। ‘मा ग्लौरिन्दुरेणतिलको हरिरोहिणीशौ’ हारा०। 
एणजङ्घः	(पुं) एणस्य जङ्घे इव जङ्घे यस्य । १.धावकः। २.विषयवाहकः।
एणाजिनम्	(न) एणस्य कृष्णमृगस्य अजिनं वस्त्रम् । कृष्णाजिनम् । ‘पिशङ्गमौञ्जीयुजमर्जुनच्छविं वसानमेणाजिनमञ्जनद्युति’ माघः१.६।
एतः	(पुं) एति वर्णान् । इण्(गतौ)+तन् । उ०३.८६। १.चित्रवर्णः। (वि) २.चित्रवर्णयुक्तम् । (स्त्री) एनी । एता । ३.आगत । 
एतद्	(त्रि) इण्(गतौ)+अदिः। उ०१.१३०,तुडागमश्च । सर्वनामशब्दः समीपस्थवस्तुव्यक्तिप्रदेशानां निर्देशने प्रयुज्यते । ‘इदमस्तु सन्निकृष्टं समीपतरवर्तिचैतदो रूपम् । अदसस्तु विप्रकृष्टं तदिति परोक्षे विजानीयात् ।’ (पुं) एषः एतौ एते । (स्त्री) एषा एते एताः। (न) एतत् एते एतानि ।
एतदर्थम्	(अ) एतत् उद्दिश्य । एतस्मै एतस्यै वा । 
एतदवधि	(अ) एतेत्कालपर्यन्तम् । एतावत्पर्यन्तम् ।
एतदीयम्	(वि) एतस्य  वा एतस्याः इदम् । एतद्+छः। ‘वृद्धाच्छः’ ४.२.११४। ‘वैलक्ष्यहेतोर्गतिमेतदीयामग्रेऽनुकृत्योपहसन्निवोच्चैः’ नैष०३.१०। 
एतर्हि	(अ) अस्मिन् समये । इदम्+र्हिल् । ‘इदमो र्हिल्’ ५.३.१६,‘एतेतौ रथोः’ ५.३.४। ‘भवन्तमेतर्हि मनस्विगर्हिते विवर्तमानंनरदेव वर्त्मनि’ किराता०१.३२।
एतशः	(पुं) इण्(गतौ)+तशसुन् । उ०३.१४९। ब्राह्मणः।
एतादृक्ष	(वि) एष इव एषेव एतदिव वा पश्यति । एतद्+दृशिर्(प्रेक्षणे)+क्सः+क्विन् । वा०३.२.५७,‘त्यदादिषु दृशोऽनालोचने कञ्च’ ३.२.६०। (स्त्री) एषा इव । एतादृशी । 
एतावत्	(वि) एतत् परिमाणमस्य । एतत्+वतुप् । ‘यत्तदेतेभ्यः परिमाणे वतुप्’ ५.२.३९। ‘एतावता नन्वमुपेयशोभिकाञ्चीगुणस्थानमनिन्दितायाः’ कुमार०१.३७। (स्त्री) एतावती ।
एधः	(पुं) इध्यतेऽनेन । ञि इन्धी+घञ् । ‘हलश्च’ ३.३.१२१। काष्ठः। ‘स्फुलिङ्गावस्थया वह्निरेधापेक्ष इव स्थितः’ शाकु०७.१५। 
एधतुः	(पुं) एध(वृद्धौ)+चतुः। उ०१.७८। १.पुरुषः। २.अग्निः। (वि) ३.अभिवृद्धम् । 
एधनम्	(न) एध(वृद्धौ)+ल्युट् । ‘ल्युट् च’ ३.३.११५। १.वृद्धिः। २.वर्धनम् । 
एनः	(न)(एनस्) गच्छति प्रायश्चित्तेन । इण्(गतौ)+असुन् । उ०४.१८८। १.पापम् । ‘प्रतिपत्तिरधःक्रुतैनगो जनताभिस्तव साधु वर्ण्यते’ माघः१६.८। २.अपराधः।  
एरङ्गः	(पुं) मत्स्यभेदः। आ+ईर(गतौ)+अङ्गच् । उ०१.११७।
एरण्डः	(पुं) ईरयति वायुं मलम् वाऽधः। ईर(गतौ)+णिच्+अण्डच्(बाहु०)। ‘निरस्तपादपे देशे एरण्डोऽपि द्रुमायते ।’
एर्वारुः	(पुं) ईरं वारयति । आ+ईर+क्विप् । ईर+वृञ्(वरणे)+उण्(बाहु०)। उर्वारुकम् । ‘एर्वारुबीजं तोयेन पिबेद्वा लवणीकृतम्’ सुश्रुतः।  
एला	(स्त्री) ईलयति प्रेरयति । सुगन्धकराहारसाम्बारावस्तु । इल(प्रेरणे)+णिच्+अच् । ‘नन्दिग्रहि०’ ३.१.१३४। ‘ससञ्जुरश्वक्षुण्णानामेलानामुत्पतिष्णवः’ रघुः४.४४७।
एव	(अ) १.अवधारणा,निश्चयम् । ‘पार्थ एव धनुर्धरः।’ २.सादृश्यम् । ३.तत्केवलम् । ‘एक एव वसु यद्ददौ नृपस्तत्समापकमतर्क्यतक्रतोः’ माघः१४.४०। ४.तत्क्षनम् । ‘उपस्थितेयं कल्याणी नाम्नि कीर्तित एव यत्’ रघुः१.८७। ५.निश्चयेन तत्,निश्चयेन तथा । ६.असम्भवः। ‘क्वेव भोक्ष्यसे ।’ 
एवम्	(अ) १.अनेन प्रकारेण । ‘एवं मया नियमितश्च्यवनादिवाक्यिः कोपानलश्च परशुश्च पुनर्यथैतो’ म०वी०३.१५। २.आम्, तदेव सम्यक् । ‘एवं यदात्थ भगवन्नामृष्टं नः परैः पदम्’ कुमार०२.३१। ३.निश्चयः। ‘एवमेतत्,कःसन्देहः।’ ४.अङ्गीकारः। ‘एवं कुर्मः।’ ५.सादृश्यम् । ‘अग्निरेवं विप्रः।’ ६.वाक्यपूरणम् । ७.सत्यम् एव । 
एषः	(पुं) इषु(इच्छायाम्)/इष(गतौ)+घञ् । ‘भावे’ ३.३.१८। १.चलः। २.गमनम् । ३.अपेक्षा । ४.एतद् सर्वनाम्नः पुल्लिङ्गरूपम् ।
एषणः	(पुं) एषते शत्रुहृदयम् । इषु(इच्छायाम्)+ल्युट् । ‘ल्युट् च’ ३.३.११५। १.लोहस्य शरः। ‘एषणश्चायसे शरे’ वैज०। (न) एषणम् । २.अपेक्षा । ३.गमनम् । (स्त्री) एषणा । ४.अन्वेषणम् । ५.दनियाहरित् । ‘कुमारी मुसली वंश्या गडूची कटुकैषणा’ वैज०। एषणी । ६.स्वर्णकारस्य तुला ।   
एष्टिः	(स्त्री) इच्छा । आ+इषु(इच्छायाम्)+क्तिन् । ‘स्त्रियां क्तिन्’ ३.३.९४।
एष्यम्	(न) १.एकविधशस्त्रचिकित्सा । (वि) २.अपेक्ष्यम् । ३.प्राप्यम् । ४.वैद्यपरीक्ष्यम् । ५.भविष्यस्य ।
एष्यन्	(वि)(एष्यत्) इष(गतौ)+शतृ । ‘लटः शतृशानचौ’ ३.२.१२४। भविष्यत्कालस्य । ‘हरत्यघं सम्प्रति हेतुरेष्यतः’ माघः१.२६। (स्त्री) एष्यन्ती ।
ऐ	वर्णमालायां नवमः स्वरवर्णः। उदात्तानुदात्तस्वरितभेदेन त्रिधा । पुनः अनुनासिकाननुनासिकभेदाभ्यां षोढा । अस्य कण्ठतालू उच्चारणस्थानम् । 
ऐः	(पुं) १.दिक् । २.हस्तः। ३.ईश्वरः। ४.पर्वतशिखरम् । ५.चर्म । (अ) ६.आह्वानम् । ७.स्मृतिः। ८.सम्बोधनम् । 
ऐककण्ठ्यम्	(न) समानाभिप्रायः। 
ऐकध्यम्	(अ) एकविधम् । 
ऐकपत्यम्	(न) एकपतेर्भावः। एकपति+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.सार्वभौमत्त्वम् । ‘अप्रतिद्वन्द्वतां युद्धे ऐकपत्यं च देहिनाम्’ भाग०७.३.३७। (वि) २.एकपतौ भवम् ।   
ऐकपदिकम्	(वि) एकस्मिन् पदे भवः। एकपद+ठञ् । ‘तस्मै प्रभवति संतापादिभ्यः’ ५.१.१०१। १.एकपदसम्बद्धम् । २.एकस्मिन् स्थाने भवम् । ३.एकपदस्य वा स्थानस्य समर्थम् ।
ऐकपद्यम्	(न) अनेकपदानाम् एकपदीभवनम् । एकपदस्य भावः। एकपद+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। 
ऐकमत्यम्	एकं समानं मतम् अभिप्रायम् । एकमतस्य भावः। एकमत+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। समानाभिप्रायः। ‘ऐकमत्यं हि नो राजन् सर्वेषामेव लक्षये’ भा०वन०७.१२।
ऐकशतिकम्	(वि) एकशतमस्यास्ति । एकशतमानयुक्तम् ।    
ऐकगारिकम्	(वि) एकमसहायमगारं गृहं प्रयोजनमस्य । एकागार+इकट् । ‘ऐकागारिकट् चौरे’ ५.१.११३,निपा०। चोरः। ‘ऐकागारिकवद्भूमौदूराज्जग्मुरदर्शनम्’ माघः१९.१११।  
ऐकात्म्यम्	(न) एक एवात्मा यस्य । एकात्मनः भावः। एकात्मा+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.ऐक्यम् । २.जीवात्मपर्मात्मनोः ऐक्यम् । ‘तथैकात्म्यानुभावानां विकल्परहितः स्वयम्’ भाग०६.८.३२। ३.अभेदः। ‘ऐकात्म्यं वासुदेवस्य प्रोक्तवानर्जुनस्य च’ भा०आदि०२.२३१।
ऐकाहिकः	(पुं) एकाहमधीष्टः सत्कृत्य व्यापारितः। एकाह+ठञ् । ‘तमधीष्टो भृतो भूतो भावी’ ५.१.८०। १.एकदिन्नमुपरितः उपाध्यायः। २.एकाहं भृतः। ३.एकाहं ज्वरः। ४.एकाहम् उत्सवः। 
ऐकाहिकी	(स्त्री) एकाहसाध्ययागः एकाहःतस्य दक्षिणा । एकाह+ठञ्+ङीप् । ‘तस्य च दक्षिणा यज्ञाख्येभ्यः’ ५.१.९५,‘टिड्ढाणञ्०’ ४.१.१५। एहदिनस्य यागदक्षिणा । 
ऐक्यम्	(न) एकस्य भावः। एक+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.एकत्त्वम् । २.अभेदः। ‘अन्यावतारपरुकल्पनकेलिलोभादैक्यं निनाय निजमंशमिवान्यनिष्ठम्’ यादओ२३.६०। ३.सौहार्दः। ‘तेषां द्वयोर्द्वयोरैक्यं बिभिदे न कदाचन । यथा वायुविभावस्वोर्यथा चन्द्रसमुद्रयोः’ रघुः१०.३२। 
ऐक्षवम्	(वि) इक्षोः विकारः। इषु+अण् । ‘बिल्वादिभ्योऽण्’ ४.३.१३६। गुडः,शर्करा इत्यादयः। 
ऐक्षुकम्	(वि) इक्षोः साधुः। इक्षु+ठञ् । ‘गुडादिभ्यष्ठञ्’ ४.४.१०३। इक्षुयोग्यभूमिः। 
ऐक्ष्वाकः	(पुं) इक्ष्वाकोः गोत्रापत्यम् । इक्ष्वाकु+अञ् । ‘जनपदशब्दात्क्षत्रियादञ्’ ४.१.१६६। इक्ष्वाकुवंशजः। ‘इक्ष्वाकूणां दुरापेऽर्थे त्वदधीना हि सिद्धयः’ रघुः१.७२। २.इक्ष्वाकूणां राजा । । (वि) इक्ष्वाकुराजसम्बद्धम् । 
ऐङ्गुदम्	इङ्गुद्याः फलम् । इङ्गुदी+अण् । ‘प्लक्षादिभ्योऽण्’ ४.३.१६४। इङ्गुदीफलम् ।
ऐच्छिकम्	(वि) इच्छया जातम् निर्वृत्तः। इच्चा+ठञ् । ‘तेन निर्वृत्तम्’ ५.१.७९।  
ऐडविडः/ऐलविलः	(पुं) इडविडायाः अपत्यम् । इडविडा+अण् । ‘अवृद्धाभ्यो नदीमानुषीभ्यस्तन्नामिकाभ्यः’ ४.१.११३,डलयोरभेदः। कुबेरः। 
ऐतरेयः	(पुं) इतरर्षेः अपत्यम् । इतर+ढक् । ‘शुभ्रादिभ्यश्च’ ४.१.१२३।  
ऐतरेयब्राह्मणम्	(न) ऋग्वेदसम्बद्धम् ऐतरेयऋषिणाप्रोक्तं ब्राह्मणम् यस्मिन्होतृकार्यविवरणम् अस्ति ।
ऐतिहासिकम्	(वि) इतिहासः पुरावृत्तम्,ततः आगतः। इतिहास+ठक् । ‘कुत्सिते’ ५.३.७४। पूर्वकालिकघटनामहात्मजीवनचरित्रसम्बद्धम् ।   
ऐतिह्यम्	(न) इति ह पारम्पर्योपदेशः। इति+ह+ष्यञ् । वा०५.१.१२४। परम्परादागतोपदेशः। 
ऐदम्पर्यम्	(न) इदं परस्य भावः। इदम्+पर+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। उद्देश्यं तात्पर्यं च मुख्यमत्र । ‘इदं त्वैदम्पर्यं यदुत नृपतेर्नर्मसचिवः’ मालती०२.७। 
ऐन्द्रः	’ ४.३.१२०। १.अर्जुनः। २.वालिः। ३.जयन्तः। २.इन्द्रदेवताकम् आयुधम् । ३.इन्द्रदेवताकम् ज्येष्ठानक्षत्रम् । (वि) इन्द्रसम्बद्धम् । (स्त्री) ऐन्द्री । इन्द्र+ङीप् । ‘टिड्ढाणञ्०’ ४.१.१५। ४.इन्द्रदेवताकम् पूर्वादिक् । ‘अयमैन्द्रीमुखं पश्य रक्तश्चुम्बति चन्द्रमाः’ चन्द्रा०। ५.शचीदेवी । ६.एला ।
ऐन्द्रजालिकम्	(वि) इन्द्रजालविद्यां यः जानाति वा इन्द्रजालेन जीवति । इन्द्रजाल+ठक् । ‘वेतनादिभ्यो जीवति’ ४.४.१२। मायावी ।
ऐन्द्रलुप्तिकः	(न) इन्द्रलुप्तेन निर्वृत्तम् । इन्द्रलुप्त+ठञ् । ‘तेन निर्वृत्तम्’ ५.१.७९। १.केशरहितशिरः। २.खल्वाटः।  
ऐरम्	(वि) इरायां भूमौ जले वा भवः। इरा+अण् । ‘तत्र भवः’ ४.३.५३। १.भूमौ जातम् । २.जले जातम् ।
ऐरावणम्	(पुं) इरा सुरा वनमुदकं यत्र इरावणम् । तत्र भवः। इरा+अण् । ‘तत्र भवः’ ४.३.५३। १.ऐरावतम् । इरया वणते शब्दायते इति इरावणः समुद्रः। तत्र भवः। २.सर्पभेदः। 
ऐरावतः	(पुं) १.ऐरावणः। इरा कलं भूम्नाऽस्त्यस्यत्र । इरा+मतुप् । ‘तदस्यास्ति०’ ५.२.९४। इरावान् समुद्रः। तत्र भवः। इरावत+अण् । ‘तत्र भवः’ ४.३.५३। २.पूर्वदिग्वहः दिग्गजः। ३..सर्पभेदः। ४.इरावतस्य पुत्रः। ५.गजनिम्बकः। ६.हेरले । ७.इन्द्रधनुः। (स्त्री) ऐरावती । ९.विद्युत् । १०.इरावतस्य पत्नी । ११.‘रावी’ नामक नदी ।
ऐरेयम्	(न) मद्यम् ।
ऐलः	(पुं) इलायाः अपत्यम् । इला+अण् । ‘अवृद्धाभ्यो०’ ४.१.१३३। पुरूरवः। 
ऐलबिलः	(पुं) इलबिलायाः अपत्यम् । इलबिल+अण् । ‘अवृद्धाभ्यो०’ ४.१.१३३। कुबेरः। ‘अवलम्बितैलबिलपाणिपल्लवः श्रयति स्म मेघमिव मेघवाहनः’ माघः१३.१८। 
ऐलेयः	(पुं) इलायाः अपत्यम् । इला+ढक् । ‘स्त्रीभ्यो ढक्’ ४.१.१२०। कुजग्रहः।
ऐशम्	(वि) ईशस्य इदम् । ईश+अण् । ‘तस्येदम्’ ४.३.१२०। १.शिवसम्बद्धम् । ‘अथ नयनसमुत्थं ज्योतिरत्रेरिव द्यौः सुरसरिदिव तेजो वह्निनिष्ठ्यूतमैशम्’ रघुः२.७५। २.राजसम्बद्धम् । 
ऐशानम्	(वि) इशानस्य इदम् । ईशान+अण् । ‘तस्येदम्’ ४.३.१२०। १.ऐशम् । २.ईशानदिक्सम्बद्धम् ।
ऐशिः	(पुं) एईशस्य अपत्यम् । ईश+इञ् । ‘अत इञ्’ ४.१.९५। १.षण्मुखः। ‘महेशकण्ट्ःओरगदन्तपङ्क्तिं तदङ्कगःशैशवमौग्ध्यमैशिः’ कुमार०११.४५। २.गणपतिः। 
ऐश्वरम्	(वि) ईश्वरस्येदम् । ईश्वर+अण् । ‘तस्येदम्’ ४.३.१२०। १.ईश्वरसम्बद्धम् । ‘विद्धिं चात्तबलमोजसा हरेरैश्वरं धनुरभाजि यत्त्वया’ रघुः११.७६। ‘तत आगतः’ ४.३.७४। २.ईश्वराज्जातम् । ३.यजमानादागतम् । (स्त्री) ऐश्वरी । ४.दुर्गादेवी ।
ऐश्वर्यम्	(न) ईश्वरस्य भावः। ईश्वर+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.श्रेष्ठता । २.प्रभुत्त्वम् । ‘एकैश्वर्ये स्थितोऽपि प्रणतबहुफले यःस्वयं कृत्तिवासाः’ माल०१.१। २.भाग्यम् । ‘मूर्च्छ्अन्त्यमी विकाराः प्रायेनैश्वर्यमत्तेषु’ शाकु०५.१७। ३.अणिमाद्यष्टसिद्धयः, अमानुषशक्तिः। 
ऐषमः	(अ)(ऐषमस्) वर्तमान वर्षः। इदम्+समसण् । ‘सद्यः परुत्परार्यैषमः’ ४.३.२२।  
ऐहिकम्	(वि) अत्र भवः। इह+ठञ् । ‘अन्तःपूर्वपदाट्ठञ्’ ४.३.६०। अत्र जातम् । ‘क्वचिद्द्रुमवदैहिकार्थेषु गृहेषु रंस्यन् यथा वानरः सुतदारवत्सलो व्यवायक्षणः’ भाग०५.१४.३२।
ओ	वर्णमालायां एकादशः स्वरवर्णः। उदात्तानुदात्तस्वरितभेदेन त्रिधा । पुनः अनुनासिकाननुनासिकभेदाभ्यां षोढा । अस्य कण्ठोष्ठम् उच्चारणस्थानम् । 
ओः	(पुं) ब्रहमा । ‘ओकारस्तु भवेद्ब्रह्मा’ एका०। २.सम्बोधनम् । ३.आह्वानम् । ४.स्मरणम् । ५.दयालुता ।  
ओकः	(पुं) उच(समवाये)+कः। ‘इगुपधज्ञाप्रीकिरः’ ३.१.१३५,‘ओक उचः’ ७.३.६४। १.गृहम् । २.रक्षणास्थानम् । ३.शकुन्तः,पक्षिः। ४.शूद्रः,वृषलः। ‘ओकः शकुन्तवृषलौ’ सि०कौ०।  
ओकः	(न)(ओकस्) उच(समवाये)+असुन् । उ०४.१८८। १.गृहम् । २.रक्षणास्थानम् । 
ओकणः/णिः	(पुं) १.यूकः। २.tigane.
ओकुलः	(पुं) अर्धभर्जितगोधुमा । ‘ओकुलस्तु गुरुर्वृष्यो मधुरो बलकारकःरक्तपित्तापहः स्निग्धो हृद्यो मदविवर्धनः’ राजनि०। 
ओकोदनी	(स्त्री) ओकः आश्रयस्थानमदनं भक्ष्यं यस्याः। १.यूकः। २.tigane. 
ओघः	(पुं) ऊह्यते अनेन । आ+वह(प्रापणे)+घञ् । ‘हलश्च’ ३.३.१२१। १.समूहः। ‘अघौघविध्वंसविधौ घटीयसीर्नतेन मूर्ध्ना हरिरग्रहीदपः’ माघः१.१८। २.जलप्रवाहः। ‘पुनरोघेन हि युज्यते नदी’ कुमार०४.४४। ३.परम्परा । ४.द्रुतनृत्यम् । ५.उपदेशः। 
ओम्कारः	(पुं) १.ॐ इत्येकाक्षरम् प्रणवमन्त्रम् । वेदाध्ययनस्य आदौ अन्त्ये च ॐकारस्य उच्चाराणं क्रियते । २.परब्रह्मा । ३.प्रारम्भः। ४.अङ्गीकारः। ‘ओमित्युक्तवतोऽथशार्ङ्गिण इति व्याहृत्य वाचं नभः’ माघः१.७५। ५.अनुमतिः। ६.निराकरणम् । 
ओजः	(पुं) १.विषमः,अयुग्मः। ‘१,३,५। २.ओजराशयः मेषादि अयुग्मराशयः।स्
ओजः	(न)(ओजस्) उब्ज(आर्जवे)+असुन् । उ०४.१९२। १.दीप्तिः। २.शरीरबलम् । ‘ओजसापि खलु नूनमनूनं नासहायमुपयाति जयश्रीः’ किराता०९.३३। ३.प्राणबलम् । ४.आश्रयः। ५.समासबाहुल्यात्मकं काव्यगुणम् । ‘ओजः समासभूयस्त्वमेतद्गद्यस्य जीवितम्’ काव्या०१.८०। ६.मेषादि अयुग्मराशयः। ७.वीर्यवत्पदयोजननिरन्तरसंयुक्ताक्षररेफसहित कचटतवर्गप्रथमतृतीयाक्षरयुक्तगद्यरचना । ८.जलम् । 
ओजसीनम्	(वि) ओजस्+खः। ‘ओजसोऽहनि यत्खौ’ ४.४.१३०। बलिष्ठम् । 
ओड्रः	(पुं) १.जपाकुसुमसस्यम् । २.उत्कलदेशः। (पु.ब.व) ३.उत्कलदेशवासिनः। ‘पौण्ड्रकाश्चौड्रद्रविडाः काम्बोजा यवनाः शकाः’ मनुः१०.४४। (न) ४.जपाकुसुमपुष्पम् । 
ओड्रदेशः	(पुं) उत्कल-ओरिस्सादेशः।
ओणि	(स्त्री.द्विव०) १.भूमिः स्वर्गः च । ऊणृ(अपनयने)+इन् । उ०४.११७। (वि) २.वाहनम् । ३.अपाकरोति ।  
ओतम्	(न) आ+वेञ्(तन्तुसन्ताने)+क्तः। ‘निष्ठा’ ३.२.१०२।  १.तन्तुवयनार्थं दीर्घप्रसारिततन्तुः। (वि) २.सूत्रेण सीवितम् ।
ओतप्रोतम्	(वि) दैर्घ्यविस्तृतसूत्राणां कृतवयनम् । सम्पृक्तम् । (वि) दीर्घविस्तृततया व्याप्तम् । 
ओतुः	(पुं) अवति गृहमाखुभ्यः। अव(रक्षणे)+तुन्+ऊठ् । उ०१.६९,‘ज्वरत्वरस्रिव्यविमवामुपधायाश्च’ ६.४.२०। १.बिडालः। आ+वेङ्(तन्तुसन्ताने)+तुन् । उ०१.६९। २.ओतव्यापकम् ।  
ओद्नम्	(पुंन) उनत्ति । उन्दी(क्लेदने)+युच् । उ०२.७७। १.अन्नम् । ‘गुडौदनं पायसं च हविष्यं क्षीरषाष्टिकम् । दध्योदनं हविश्चूर्णं मांसं चित्रान्नमेव च ॥’ याज्ञः१.३०४। २.मेघः। (स्त्री) ओदनी । ३.कलायः। 
ओदनपाकी	(स्त्री) ओदनस्य पाकः इव पाकः यस्याः। नीलाम्बरम् ।
ओदनपाणिनीयः	(वि) ओदनार्थं पाणिनीयः व्याकरणमधीते । 
ओदनीयः	(वि) ओदनसम्बद्धम् । ओदन+छः। ‘विभाषा हविरपूपादिभ्यः’ ५.१.४। 
ओद्मः	(पुं) उन्दी(क्लेदने)+मनिन् । उ०४.१४४,‘अवोदैधौद्मप्रश्रथहिमश्रथाः’ ६.४.२९। आर्द्रीकरणम् ।
ओम्	(न) १.परमात्मा । ‘ओमित्येकाक्षरं ब्रह्मा ।’ २.अ,उ,मकाराणां संयोगः। ‘तत्ते पदं सङ्ग्रहेण ब्रवीमि ओमित्येतत्’ कठ०। अव(रक्षणे)+मन्+ऊठ् । उ०१.१३९,‘ज्वरत्वरस्रिव्यविमवामुपधायाश्च’ ६.४.२०। (अ) २.प्रणवम् । ‘अकारं चाप्युकारं च मकारं च प्रजापतिःवेदत्रयान्निरदुहत्भूर्भुवःस्वरिति त्रिधा’ मनुः २.७६। ३.ॐकारः एतानर्थान् द्योतयति । स्वीकारः,अनुमतिः,प्रारम्भः,शुभम्,अपाकृतिः। 
ओमा	(पुं)(ओमन्) १.रक्षणम् । २.सहाय्यम् । ३.दया । अव(रक्षणे)+मनिन् । उ०४.१८४। ४.मित्रम् । 
ओलः	(पुं) ओनत्ति । आ+उन्दी(क्लेदने)+कः। ‘इगुपधज्ञाप्रीकिरः कः’ ३.१.१३५। १.सूरणः। (वि) २.आर्द्रम् ।   
ओलण्डित	(वि) ओलडि(उत्क्षेपे)+णिच्+क्तः। ‘निष्ठा’ ३.२.१०२। उत्क्षिप्तम् । ‘प्रभुस्तं दैत्यसिद्धीनां प्रसूतकिलकिञ्चितम् । ओलण्डितमिवापश्यदुग्रं समरताण्डवम्’ याद०१६.६४। 
ओल्लः	(पुं) ओलः एव ।
ओषः	(पुं) उष(दाहे)+घञ् । ‘भावे’ ३.३.१८। १.दहनम् । २.ज्वलनम् । 
ओषणम्	(पुं) उष(दाहे)+ल्युः। ‘नन्दिग्रहि०’ ३.१.१३४। १.कटुरसः। (न) २.ओषपदस्यैवार्थः। (स्त्री) ओषणा । ओषणी । keeresoppu|
ओषधिः/धी	(स्त्री) ओषः धीयत्र्ऽत्र । ओष+डुधाञ्(धारणपोषणयोः)+किः। ‘कर्मण्यधिकरणे च’ ३.३.९३। (वा) ओषध+ङीष् । ‘बह्वादिभ्यश्च’ ४.१.४५। फलनानन्तरं शुष्कीभूतसस्यलताः। ‘अथौषधीनामधिपस्य वृद्धौ तिथौ च जामित्रगुणान्वितायाम्’ कुमार०७.१। ‘ओषधयः फलपाकान्ताः बहुपुष्पफलोपगाः। अपुष्पाः फलवन्तो ये ते वनस्पतयः स्मृताः। पुष्पिणः फलिनश्चैव वृक्षास्तूभयतः स्मृताः। गुच्छगुल्मं तु विविधं तथैव तृणजातयः। बीजकाण्डरुहाण्येव प्रतानावल्लच एव च’ मनुः १.४६.४८। 
ओषधिगर्भः/नाथः	(पुं) ओषधीनां गर्भः उत्पत्तिर्यस्मात् ओषधीनां नाथो वा । १.चन्द्रः। कदलीव्रीहिओषधयः चन्द्रकिरण्असम्पर्काज्जायन्ते इति । २.सूर्यः। वृष्टिमाध्यमेन सूरयकिरणप्रवेशात् ओषधयः जायन्ते इति । 
ओषधिजः	(पुं) ओषधिह्यः जायते । ओषधि+जनी(प्रादुर्भावे)+डः। ‘पञ्चम्यामजातायाम्’ ३.२.९८। १.अग्निः। (वि) ओषधिभ्यः जायते । ‘ज्वलयतौषधिजेन कृशानुनेन’ किराता०५.१४। 
ओषधिप्रस्थः	(पुं) ओषधियुक्तं प्रस्थमत्र । हिमवत्पर्वतः। ‘इत्योषधिप्रस्थविलासिनीनां श्रुण्वन् कथाः श्रोत्रसुखास्त्रिनेत्रः’ कुमार०७.६९। 
ओष्ठः	(पुं) उष्यते उष्णाहारेन । उष(दाहे)+थन् । उ०२.४। १.अदरम् । ‘ततोऽनुकुर्याद्विषदस्य तस्य ताम्रोष्ठपर्यस्तरुचः स्मितस्य’ कुमार०१.४४। (स्त्री) ओष्ठी । २.बिम्बलता । 
ओष्णम्	(वि) आ ईशदुष्णम् । 
ओहारः	(पुं) कूर्मः। 
औ	वर्णमालायां द्वादशः स्वरवर्णः। दीर्घस्वरः उदात्तानुदात्तस्वरितभेदेन त्रिधा । पुनः अनुनासिकाननुनासिकभेदाभ्यां षोढा । अस्य कण्ठोष्ठम् उच्चारणस्थानम् विवृतप्रयत्नः। 
औः	(पुं) १.विष्णुः। २.अनन्तः। ३.ध्वनिः। (स्त्री) ४.भूमिः। ‘ओऔशब्दौ तु होहौव सम्बुद्ध्याह्वानयोर्मतो । विधातरि क्रमाद्विष्णवोऔ शब्दावननव्ययौ’ हैमः। (अ) ५.आह्वानम् । ६.सम्बोधनम् ।  
औक्थिकम्	(वि) ौकथमधीते । ‘उक्थ’ इति सामभागस्य अध्येता । उक्थ+ठक् । ‘क्रतूक्थादिसूत्रान्ताट्ठक्’ ४.२.६०। 
औक्षकम्	(न) उक्ष्णां वृषभानां समूहः। उक्ष्ण+वुञ् । ‘गोत्रोक्षोष्ट्रोरभ्र..मनुष्याजाद्वुञ्’ ४.२.३९। ‘रोमन्थमन्थरचलद्गुरुसास्नमासांचक्रे निमीलदलसेक्षणमौक्षकेण’ माघः ५.६२। 
औचित्यम्	(न) उचितस्य भावः। उचित+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। प्रकृतयोग्यं,उपयोगकरम् । ‘सामर्थ्यमौचिती देशः कालो व्यक्तिः स्वरादयः’ वाक्यप०।
औजसिकम्	(वि) ओजसा वर्तते । ओजस्+ठक् । ‘ओजस्सहोऽम्भसा वर्तते’ ४.४.२७। शूरः,शक्तिमान् । 
औत्तराधर्यम्	(न) उत्तराधरयोः भावः। उत्तराधर+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। ‘संघे चानौत्ताराधर्ये’ ३.३.४२। श्रेष्ठकनिष्ठभावः।
औत्तराहः	(वि) उत्तराहसम्बद्धम् । उत्तराह+अण् । ‘तस्येदम्’ ४.३.१२०। १.अग्रिमदिनसम्बद्धम् । २.उत्तरदिक्सम्बद्धम्, उत्तरदिशि भवम् । 
औत्तरेयः	(पुं) उत्तरायाः अपत्यम् । उत्तरा+ढ्क् । ‘स्त्रीभ्यो ढक्’ ४.१.१२०। परिक्षित् महाराजः।  
औत्पातम्	(वि) उत्पातस्य व्याख्यानम् औत्पातम् । उत्पात+अण् । ‘तस्य व्याख्यान इति च व्याख्यातव्यनाम्नः’ ४.३.६६। औत्पातग्रन्थः। 
औत्सङ्गिकः	(वि) उत्सङ्गेन हरति । उत्सङ्ग+हृञ्(हरणे)+ठक् । ‘हरत्युत्सङ्गादिभ्यः’ ४.४.१५। अङ्के स्थितं नयति ।
औत्सर्गिकम्	(वि) उत्सर्गं सामान्यविधिम् अर्हति । उत्सर्ग+ठञ् । ‘तदर्हति’ ५.१.६३। सामान्यशास्त्रसम्बद्धम् । सामान्यनियमसम्बद्धम् ।
औदनिकः	(पुं) ओदनानां समूहः। ओदन+ठक् । ‘अचित्तहस्तिधेनोष्ठक्’ ४.२.४७। ओदनम् शिल्पमस्य । ओदन+ठक् । ‘शिल्पम्’ ४.४.५५। २.ओदनपक्ता । ओदनभोजनं शीलमस्य । ओदन+ठक् । ‘शीलम्’ ४.४.६१। ३.ओदनभूजी । ओदनं पण्यमस्य । ओदन+ठक् । ‘तदस्य पण्यम्’ ४.४.५१। ४.ओदनवणिक् । ओदनभोजने साधु । ओदन+ठञ् । ‘गुडादिभ्यष्ठञ्’ ४.४.५५। ५.ओदनहितव्यञ्जनम् । ओदनभोजनं हितमस्मै । ओदन+ठक् । ‘हितं भक्षाः’ ४.४.६५। ६.ओदनहितः। 
औदरिकः	(वि) उदरे प्रसितः। उदर+ठक् । ‘उदराट्ठगाद्यूने’ ५.२.६७। उदरपूरणे उद्युक्तः। ‘सर्वत्रौदरिकस्याभ्यावहार्यमेव विषयः’ विक्र०३। 
औदश्वितम्	(वि) उदश्विति संस्कृतः। उदश्वित्+अण् । ‘संस्कृतं भक्षाः’ ४.२.१६। दध्नः अर्धभागजलसम्मिश्रणेन कृतं तक्रम् तेन निर्मितम् ।  
औदार्यम्	(न) उदारस्य भावः। १.उदारता । २.विनयम् । ३.नायकस्य सात्त्विकगुणेष्वेकः। ‘औदार्य विनयः सदा’ सा०द०३.९७। ४.वाक्यार्थपुष्टिः। ‘स सौष्ठवौदार्यविशेषशालिनीं विनिश्चितार्थमिति वाचमाददे’ किराता०१.३। 
औदुम्बरः	(पुं) १.यमः। २.ओदुम्बरदेशः। पाण्डवानां काले ‘कच्छेश्वर’ इति प्रसिद्धम् इदानीं कच्छ् । (पुं.ब.व) ३.उदुम्बरव्ंशजाः। (न) ४.कुश्ठरोगविधः। उदुम्बरस्य विकारोऽवयवो वा । ५.उदुम्बरवृक्षस्य भागः।   
औद्वाहिकम्	(न) उद्वाहे विवाहकाले दीयते । उद्वाह+ठक् । ‘तत्र च दीयते कार्यं भववत्’ ५.१.९६। विवाहकाले कन्यायै दीयते यत् । ‘औद्वाहिकं चैव माधुपर्किकमेव च’ मनुः९.२०६। 
औधस्यम्	(न) ऊधसः भवम् । ऊधस्+यत् । ‘शरीरावयवाच्च’ ४.३.५५। ऊधसि भवं क्षीरम् । ‘औधस्यमिच्छामि तवोपभोक्तुं षष्ठांशमुर्व्याम् इव रक्षितायाः’ रघुः२.६६।
औन्नत्यम्	(न) उन्नतस्य भावः। उन्नत+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। १.उन्नतम् । २.भूतलात् समुद्रतलपर्यन्तम् ।
औपगवः	(पुं) उपगतः गौ अस्य उपगुः गोपः। तस्यापत्यम् । उपगु+अण् । ‘तस्यापत्यम्’ ४.१.९२। गोपालकपुत्रः। (स्त्री) औपगवी । 
औपगविः	(पुं) उपगतः गां गिरमित्युपगवो गीष्पतिः बृहस्पतिः,तस्य शिष्यः। १.उद्धवः। उपगवः बृहस्पतिः तस्य अपत्यम् । उपगु+इञ् । ‘अत इञ्’ ४.१.९५। २.बृहस्पतिपुत्रः। ‘क्षणमिव पुलिने यमस्वसुस्तां समुषित औपगविर्निशां ततोऽगात्’ भाग०३.४.२७।
औपनिषदः	(पुं) उपनिषदि भवः उपनिषद्व्याख्यानं वा । उपनिशद्+अण् । ‘अणृगयनादिभ्यः’ ४.३.७३। १.परमात्मा । २.उपनिषद्व्याख्यानम् । (वि) ३.उपनिषत्सम्बद्धम् । (स्त्री) औपनिषदी । ‘एताश्चान्यांश्च सेवेत दीक्षा विप्रो वने वसन् । विविधाश्चौपनिषदीरात्मसंसिद्धये श्रुतीः’ मनुः६.२९। उपनिषदमधीते वेत्ति वा । ४.उपनिषदः अनुयायी । वेदान्तिः। 
औपनीविकः	(वि) १.प्रायः नीवी कटिवस्त्रसमीपे भवः। उप+नीवी+ठक् । ‘उपजानूपकर्णोपनीवेष्ठक्’ ४.३.४०। ‘बद्धो दुर्बलरक्षार्थमसिर्येनौपनीविकः’ भट्टिः ४.२६।  
औपपत्तिकः	(वि) उपपत्त्या युक्त्या निवृत्तम् । उपपत्ति+ठञ् । ‘तेन निर्वृत्तम्’ ५.१.७९। १.युक्त्या कल्पितम् । २.योग्यम् । ३.सिद्धम् । ‘औपपत्तिकमाहारं प्रयच्छस्वेति भारत’ भा०अनु०८७.२७। 
औपवस्तम्	(न) अनेकार्थत्वात् अभोजने वृत्तिः। उप+वसु(स्तम्भे)+क्तः। ‘नपुंसके भावे क्तः’ ३.३.११४। १.उपवासः। ‘औपवस्तं तूपवासः’ अमरः। ‘औपवस्तमेव कालान्तरे भोजनम्’ आप०घ०२.१.५।
औपश्लेषिकम्	(वि) उपश्लेषेण निर्वृत्तम् । १.एकदेशसम्बद्धम् । २.समीपसम्बद्धम् आधारभेदः। (स्त्री) औपश्लेशिकी ।   
औपसर्गिकम्	(पुं) १.सन्निपातव्याधिः। (वि) २.समीपसम्बन्धाज्जायमानकुष्ठादिरोगाः। ३.प्र,परा इत्याद्युपसर्गसम्बद्धम् ।  
औपस्थानिकः	(वि) उपस्थानेन पूजया जीवति । उपस्थान+ठक् । ‘वेतनादिभ्यो जीवति’ ४.४.१२। पूजया सेवया वा आजीवति । 
औपस्थिकः	(वि) उपस्थेन उपस्थव्यापारेण जीवति । उपस्थान+ठक् । ‘वेतनादिभ्यो जीवति’ ४.४.१२। व्यभिचारेण जीवति । 
औपहस्तिकः	(वि) उपहस्तेन प्रतिग्रहेण जीवति । उपहस्त+ठक् । ‘वेतनादिभ्यो जीवति’ ४.४.१२। उत्तमतया जीवति ।
औरसः	(पुं) उरसा निर्मितः। १.पुत्रः। ‘स्वक्षेत्रे संस्कृतायां तु स्वयमुत्पादयेद्धि यम् । तमौरसं विजानीयात्पुत्रं प्रथमकल्पितम् ॥’ मनुः१.१६६। २.वक्षसा उत्पन्नः।   
औरस्यः	(वि) उरसे हितम् । उरस+यत्+अण्(स्वार्थे)। ‘शरीरावयवाद्यत्’ ५.१.६। वक्षसे हितम् ।
और्वः	(पुं) उरौ जातः। १.भृगुवंशस्य च्यवनमहर्षेः पुत्रः। ऊरु+अण् । ‘तत्र जातः’ ४.३.२५। ‘स और्व इति विप्रर्षिरूरुं भित्त्वा व्यजायत’ भा०आदि०११५.८। २.वडवाग्निः। (वि) ३.ऊरुभूमिसम्बद्धम् । 
औशीरम्	(न) उशीरसम्बद्धम् । उशीर+अण् । ‘तस्येदम्’ ४.३.१२०। १.शय्या । २.आसनम् । ३.चामरदण्डः। ४.चामरः। 
औषधम्	(न) ओषधि+अण् । ‘ओषधेरजातौ’ ५.४.३७। १.शुष्कमूलिकाः,शुण्ठि,मरीचम् इत्यादिभिः निर्मितम् । २.औषधोपयुक्तमूलिकाः। ‘द्वेष्योऽपि सम्मतः शिष्टःतस्यार्तस्य यथौषधम्’ रघुः १.२८। 
औषधिः/धी	(स्त्री) ‘ओषधि’ पदस्यैवार्थः। ‘नयशालिनि श्रिय इवाधिपतौ विरम्न्ति न ज्वलितुमौषधयः’ किराता०५.२४।
औष्सिकः	(वि) उषसा चरति । उषस्+ठक् । ‘चरति’ ४.४.८। १.प्रातःकाले सञ्चरति । उषसि भवः। उषस्+ठञ् । ‘कालाट्ठञ्’ ४.३.११। २.प्रतःकाले उदितः। (स्त्री) औषसिकी । 
औष्ट्रायणः	(पुं) उष्ट्रस्य अपत्यम् । उष्ट्र+इञ्+फक्+आयन् । ‘अत इञ्’ ४.१.९५,‘यञिञोश्च’ ४.१.१०१,‘आयनेयीनीयियः फढखच्छघां प्रत्ययादीनाम्‌’ ७.१.२। उष्ट्रकरभः।
औष्ण्यम्	(न) उष्णस्य भावः। उष्ण+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। उष्णता,शाखः,सन्तापः। 
औष्म्यम्	(न) उष्मणः भावः। उष्म+ष्यञ् । ‘गुणवचनब्राह्मणादिभ्यः कर्मणि च’ ५.१.१२४। उष्णता,शाखः,सन्तापः। ‘पूर्वराजवियोगैष्म्यं कृत्स्नस्य जगतो हृतम्’ रघुः१७.३३। 